{
  "author": "Anonymous",
  "classification": "Epic",
  "keywords": [
    "Mythology",
    "Folklore",
    "Heroes",
    "Patriotism",
    "Social Commentaries",
    "War",
    "Conflict"
  ],
  "period": "",
  "reference": "http://www.poetryfoundation.org/poem/172777",
  "region": "",
  "text": [
    "Hw\u00e6t. We Gardena in geardagum,",
    "\u00feeodcyninga, \u00ferym gefrunon,",
    "hu \u00f0a \u00e6\u00feelingas ellen fremedon.",
    "Oft Scyld Scefing scea\u00feena \u00fereatum,",
    "monegum m\u00e6g\u00feum, meodosetla ofteah,",
    "egsode eorlas. Sy\u00f0\u00f0an \u00e6rest wear\u00f0",
    "feasceaft funden, he \u00fe\u00e6s frofre gebad,",
    "weox under wolcnum, weor\u00f0myndum \u00feah,",
    "o\u00f0\u00fe\u00e6t him \u00e6ghwylc \u00feara ymbsittendra",
    "ofer hronrade hyran scolde,",
    "gomban gyldan. \u00fe\u00e6t w\u00e6s god cyning.",
    "\u00f0\u00e6m eafera w\u00e6s \u00e6fter cenned,",
    "geong in geardum, \u00feone god sende",
    "folce to frofre; fyren\u00f0earfe ongeat",
    "\u00fee hie \u00e6r drugon aldorlease",
    "lange hwile. Him \u00fe\u00e6s liffrea,",
    "wuldres wealdend, woroldare forgeaf;",
    "Beowulf w\u00e6s breme bl\u00e6d wide sprang,",
    "Scyldes eafera Scedelandum in.",
    "Swa sceal geong guma gode gewyrcean,",
    "fromum feohgiftum on f\u00e6der bearme,",
    "\u00fe\u00e6t hine on ylde eft gewunigen",
    "wilgesi\u00feas, \u00feonne wig cume,",
    "leode gel\u00e6sten; lofd\u00e6dum sceal",
    "in m\u00e6g\u00fea gehw\u00e6re man ge\u00feeon.",
    "Him \u00f0a Scyld gewat to gesc\u00e6phwile",
    "felahror feran on frean w\u00e6re.",
    "Hi hyne \u00fea \u00e6tb\u00e6ron to brimes faro\u00f0e,",
    "sw\u00e6se gesi\u00feas, swa he selfa b\u00e6d,",
    "\u00feenden wordum weold wine Scyldinga;",
    "leof landfruma lange ahte.",
    "\u00fe\u00e6r \u00e6t hy\u00f0e stod hringedstefna,",
    "isig ond utfus, \u00e6\u00feelinges f\u00e6r.",
    "Aledon \u00fea leofne \u00feeoden,",
    "beaga bryttan, on bearm scipes,",
    "m\u00e6rne be m\u00e6ste. \u00fe\u00e6r w\u00e6s madma fela",
    "of feorwegum, fr\u00e6twa, gel\u00e6ded;",
    "ne hyrde ic cymlicor ceol gegyrwan",
    "hildew\u00e6pnum ond hea\u00f0ow\u00e6dum,",
    "billum ond byrnum; him on bearme l\u00e6g",
    "madma m\u00e6nigo, \u00fea him mid scoldon",
    "on flodes \u00e6ht feor gewitan.",
    "Nal\u00e6s hi hine l\u00e6ssan lacum teodan,",
    "\u00feeodgestreonum, \u00feon \u00fea dydon",
    "\u00fee hine \u00e6t frumsceafte for\u00f0 onsendon",
    "\u00e6nne ofer y\u00f0e umborwesende.",
    "\u00fea gyt hie him asetton segen geldenne",
    "heah ofer heafod, leton holm beran,",
    "geafon on garsecg; him w\u00e6s geomor sefa,",
    "murnende mod. Men ne cunnon",
    "secgan to so\u00f0e, seler\u00e6dende,",
    "h\u00e6le\u00f0 under heofenum, hwa \u00fe\u00e6m hl\u00e6ste onfeng.",
    "\u00f0a w\u00e6s on burgum Beowulf Scyldinga,",
    "leof leodcyning, longe \u00ferage",
    "folcum gefr\u00e6ge f\u00e6der ellor hwearf,",
    "aldor of earde, o\u00fe\u00fe\u00e6t him eft onwoc",
    "heah Healfdene; heold \u00feenden lifde,",
    "gamol ond gu\u00f0reouw, gl\u00e6de Scyldingas.",
    "\u00f0\u00e6m feower bearn for\u00f0 gerimed",
    "in worold wocun, weoroda r\u00e6swan,",
    "Heorogar ond Hro\u00f0gar ond Halga til;",
    "hyrde ic \u00fe\u00e6t w\u00e6s Onelan cwen,",
    "Hea\u00f0oscilfingas healsgebedda.",
    "\u00fea w\u00e6s Hro\u00f0gare heresped gyfen,",
    "wiges weor\u00f0mynd, \u00fe\u00e6t him his winemagas",
    "georne hyrdon, o\u00f0\u00f0 \u00fe\u00e6t seo geogo\u00f0 geweox,",
    "magodriht micel. Him on mod bearn",
    "\u00fe\u00e6t healreced hatan wolde,",
    "medo\u00e6rn micel, men gewyrcean",
    "\u00feonne yldo bearn \u00e6fre gefrunon,",
    "ond \u00fe\u00e6r on innan eall ged\u00e6lan",
    "geongum ond ealdum, swylc him god sealde,",
    "buton folcscare ond feorum gumena.",
    "\u00f0a ic wide gefr\u00e6gn weorc gebannan",
    "manigre m\u00e6g\u00fee geond \u00feisne middangeard,",
    "folcstede fr\u00e6twan. Him on fyrste gelomp,",
    "\u00e6dre mid yldum, \u00fe\u00e6t hit wear\u00f0 ealgearo,",
    "heal\u00e6rna m\u00e6st; scop him Heort naman",
    "se \u00fee his wordes geweald wide h\u00e6fde.",
    "He beot ne aleh, beagas d\u00e6lde,",
    "sinc \u00e6t symle. Sele hlifade,",
    "heah ond horngeap, hea\u00f0owylma bad,",
    "la\u00f0an liges; ne w\u00e6s hit lenge \u00fea gen",
    "\u00fe\u00e6t se ecghete a\u00feumsweorum,",
    "\u00e6fter w\u00e6lni\u00f0e w\u00e6cnan scolde.",
    "\u00f0a se elleng\u00e6st earfo\u00f0lice",
    "\u00ferage ge\u00feolode, se \u00fee in \u00feystrum bad,",
    "\u00fe\u00e6t he dogora gehwam dream gehyrde",
    "hludne in healle; \u00fe\u00e6r w\u00e6s hearpan sweg,",
    "swutol sang scopes. S\u00e6gde se \u00fee cu\u00fee",
    "frumsceaft fira feorran reccan,",
    "cw\u00e6\u00f0 \u00fe\u00e6t se \u00e6lmihtiga eor\u00f0an worhte,",
    "wlitebeorhtne wang, swa w\u00e6ter bebuge\u00f0,",
    "gesette sigehre\u00feig sunnan ond monan",
    "leoman to leohte landbuendum",
    "ond gefr\u00e6twade foldan sceatas",
    "leomum ond leafum, lif eac gesceop",
    "cynna gehwylcum \u00feara \u00f0e cwice hwyrfa\u00fe.",
    "Swa \u00f0a drihtguman dreamum lifdon",
    "eadiglice, o\u00f0\u00f0\u00e6t an ongan",
    "fyrene fremman feond on helle.",
    "W\u00e6s se grimma g\u00e6st Grendel haten,",
    "m\u00e6re mearcstapa, se \u00fee moras heold,",
    "fen ond f\u00e6sten; fifelcynnes eard",
    "wons\u00e6li wer weardode hwile,",
    "si\u00fe\u00f0an him scyppend forscrifen h\u00e6fde",
    "in Caines cynne. \u00feone cwealm gewr\u00e6c",
    "ece drihten, \u00fe\u00e6s \u00fee he Abel slog;",
    "ne gefeah he \u00fe\u00e6re f\u00e6h\u00f0e, ac he hine feor forwr\u00e6c,",
    "metod for \u00fey mane, mancynne fram.",
    "\u00feanon untydras ealle onwocon,",
    "eotenas ond ylfe ond orcneas,",
    "swylce gigantas, \u00fea wi\u00f0 gode wunnon",
    "lange \u00ferage; he him \u00f0\u00e6s lean forgeald.",
    "Gewat \u00f0a neosian, sy\u00fe\u00f0an niht becom,",
    "hean huses, hu hit Hringdene",
    "\u00e6fter beor\u00feege gebun h\u00e6fdon.",
    "Fand \u00fea \u00f0\u00e6r inne \u00e6\u00feelinga gedriht",
    "swefan \u00e6fter symble; sorge ne cu\u00f0on,",
    "wonsceaft wera. Wiht unh\u00e6lo,",
    "grim ond gr\u00e6dig, gearo sona w\u00e6s,",
    "reoc ond re\u00fee, ond on r\u00e6ste genam",
    "\u00feritig \u00feegna, \u00feanon eft gewat",
    "hu\u00f0e hremig to ham faran,",
    "mid \u00fe\u00e6re w\u00e6lfylle wica neosan.",
    "\u00f0a w\u00e6s on uhtan mid \u00e6rd\u00e6ge",
    "Grendles gu\u00f0cr\u00e6ft gumum undyrne;",
    "\u00fea w\u00e6s \u00e6fter wiste wop up ahafen,",
    "micel morgensweg. M\u00e6re \u00feeoden,",
    "\u00e6\u00feeling \u00e6rgod, unbli\u00f0e s\u00e6t,",
    "\u00feolode \u00f0ry\u00f0swy\u00f0, \u00feegnsorge dreah,",
    "sy\u00f0\u00fean hie \u00fe\u00e6s la\u00f0an last sceawedon,",
    "wergan gastes; w\u00e6s \u00fe\u00e6t gewin to strang,",
    "la\u00f0 ond longsum. N\u00e6s hit lengra fyrst,",
    "ac ymb ane niht eft gefremede",
    "mor\u00f0beala mare ond no mearn fore,",
    "f\u00e6h\u00f0e ond fyrene; w\u00e6s to f\u00e6st on \u00feam.",
    "\u00fea w\u00e6s ea\u00f0fynde \u00fee him elles hw\u00e6r",
    "gerumlicor r\u00e6ste sohte,",
    "bed \u00e6fter burum, \u00f0a him gebeacnod w\u00e6s,",
    "ges\u00e6gd so\u00f0lice sweotolan tacne",
    "heal\u00f0egnes hete; heold hyne sy\u00f0\u00fean",
    "fyr ond f\u00e6stor se \u00fe\u00e6m feonde \u00e6twand.",
    "Swa rixode ond wi\u00f0 rihte wan,",
    "ana wi\u00f0 eallum, o\u00f0\u00fe\u00e6t idel stod",
    "husa selest. W\u00e6s seo hwil micel;",
    "XII wintra tid torn ge\u00feolode",
    "wine Scyldinga, weana gehwelcne,",
    "sidra sorga. For\u00f0am secgum wear\u00f0,",
    "ylda bearnum, undyrne cu\u00f0,",
    "gyddum geomore, \u00fe\u00e6tte Grendel wan",
    "hwile wi\u00f0 Hro\u00fegar, heteni\u00f0as w\u00e6g,",
    "fyrene ond f\u00e6h\u00f0e fela missera,",
    "singale s\u00e6ce, sibbe ne wolde",
    "wi\u00f0 manna hwone m\u00e6genes Deniga,",
    "feorhbealo feorran, fea \u00feingian,",
    "ne \u00fe\u00e6r n\u00e6nig witena wenan \u00feorfte",
    "beorhtre bote to banan folmum,",
    "ac se \u00e6gl\u00e6ca ehtende w\u00e6s,",
    "deorc dea\u00fescua, dugu\u00fee ond geogo\u00fee,",
    "seomade ond syrede, sinnihte heold",
    "mistige moras. men ne cunnon",
    "hwyder helrunan hwyrftum scri\u00fea\u00f0.",
    "Swa fela fyrena feond mancynnes,",
    "atol angengea, oft gefremede,",
    "heardra hyn\u00f0a. Heorot eardode,",
    "sincfage sel sweartum nihtum;",
    "no he \u00feone gifstol gretan moste,",
    "ma\u00fe\u00f0um for metode, ne his myne wisse.",
    "\u00fe\u00e6t w\u00e6s wr\u00e6c micel wine Scyldinga,",
    "modes brec\u00f0a. Monig oft ges\u00e6t",
    "rice to rune; r\u00e6d eahtedon",
    "hw\u00e6t swi\u00f0ferh\u00f0um selest w\u00e6re",
    "wi\u00f0 f\u00e6rgryrum to gefremmanne.",
    "Hwilum hie geheton \u00e6t h\u00e6rgtrafum",
    "wigweor\u00feunga, wordum b\u00e6don",
    "\u00fe\u00e6t him gastbona geoce gefremede",
    "wi\u00f0 \u00feeod\u00fereaum. Swylc w\u00e6s \u00feeaw hyra,",
    "h\u00e6\u00feenra hyht; helle gemundon",
    "in modsefan, metod hie ne cu\u00feon,",
    "d\u00e6da demend, ne wiston hie drihten god,",
    "ne hie huru heofena helm herian ne cu\u00feon,",
    "wuldres waldend. Wa bi\u00f0 \u00fe\u00e6m \u00f0e sceal",
    "\u00feurh sli\u00f0ne ni\u00f0 sawle bescufan",
    "in fyres f\u00e6\u00fem, frofre ne wenan,",
    "wihte gewendan; wel bi\u00f0 \u00fe\u00e6m \u00fee mot",
    "\u00e6fter dea\u00f0d\u00e6ge drihten secean",
    "ond to f\u00e6der f\u00e6\u00femum freo\u00f0o wilnian.",
    "Swa \u00f0a m\u00e6lceare maga Healfdenes",
    "singala sea\u00f0, ne mihte snotor h\u00e6le\u00f0",
    "wean onwendan; w\u00e6s \u00fe\u00e6t gewin to swy\u00f0,",
    "la\u00fe ond longsum, \u00fee on \u00f0a leode becom,",
    "nydwracu ni\u00fegrim, nihtbealwa m\u00e6st.",
    "\u00fe\u00e6t fram ham gefr\u00e6gn Higelaces \u00feegn,",
    "god mid Geatum, Grendles d\u00e6da;",
    "se w\u00e6s moncynnes m\u00e6genes strengest",
    "on \u00fe\u00e6m d\u00e6ge \u00feysses lifes,",
    "\u00e6\u00feele ond eacen. Het him y\u00f0lidan",
    "godne gegyrwan, cw\u00e6\u00f0, hu gu\u00f0cyning",
    "ofer swanrade secean wolde,",
    "m\u00e6rne \u00feeoden, \u00fea him w\u00e6s manna \u00feearf.",
    "\u00f0one si\u00f0f\u00e6t him snotere ceorlas",
    "lythwon logon, \u00feeah he him leof w\u00e6re;",
    "hwetton higerofne, h\u00e6l sceawedon.",
    "H\u00e6fde se goda Geata leoda",
    "cempan gecorone \u00feara \u00fee he cenoste",
    "findan mihte; XVna sum",
    "sundwudu sohte; secg wisade,",
    "lagucr\u00e6ftig mon, landgemyrcu.",
    "Fyrst for\u00f0 gewat. Flota w\u00e6s on y\u00f0um,",
    "bat under beorge. Beornas gearwe",
    "on stefn stigon; streamas wundon,",
    "sund wi\u00f0 sande; secgas b\u00e6ron",
    "on bearm nacan beorhte fr\u00e6twe,",
    "gu\u00f0searo geatolic; guman ut scufon,",
    "weras on wilsi\u00f0, wudu bundenne.",
    "Gewat \u00fea ofer w\u00e6gholm, winde gefysed,",
    "flota famiheals fugle gelicost,",
    "o\u00f0\u00fe\u00e6t ymb antid o\u00feres dogores",
    "wundenstefna gewaden h\u00e6fde",
    "\u00fe\u00e6t \u00f0a li\u00f0ende land gesawon,",
    "brimclifu blican, beorgas steape,",
    "side s\u00e6n\u00e6ssas; \u00fea w\u00e6s sund liden,",
    "eoletes \u00e6t ende. \u00feanon up hra\u00f0e",
    "Wedera leode on wang stigon,",
    "s\u00e6wudu s\u00e6ldon syrcan hrysedon,",
    "gu\u00f0gew\u00e6do, gode \u00feancedon",
    "\u00fe\u00e6s \u00fee him y\u00felade ea\u00f0e wurdon.",
    "\u00fea of wealle geseah weard Scildinga,",
    "se \u00fee holmclifu healdan scolde,",
    "beran ofer bolcan beorhte randas,",
    "fyrdsearu fuslicu; hine fyrwyt br\u00e6c",
    "modgehygdum, hw\u00e6t \u00fea men w\u00e6ron.",
    "Gewat him \u00fea to waro\u00f0e wicge ridan",
    "\u00feegn Hro\u00f0gares, \u00ferymmum cwehte",
    "m\u00e6genwudu mundum, me\u00feelwordum fr\u00e6gn:",
    "Hw\u00e6t syndon ge searoh\u00e6bbendra,",
    "byrnum werede, \u00fee \u00feus brontne ceol",
    "ofer lagustr\u00e6te l\u00e6dan cwomon,",
    "hider ofer holmas? le w\u00e6s",
    "endes\u00e6ta, \u00e6gwearde heold,",
    "\u00fee on land Dena la\u00f0ra n\u00e6nig",
    "mid scipherge sce\u00f0\u00fean ne meahte.",
    "No her cu\u00f0licor cuman ongunnon",
    "lindh\u00e6bbende; ne ge leafnesword",
    "gu\u00f0fremmendra gearwe ne wisson,",
    "maga gemedu. N\u00e6fre ic maran geseah",
    "eorla ofer eor\u00fean \u00f0onne is eower sum,",
    "secg on searwum; nis \u00fe\u00e6t seldguma,",
    "w\u00e6pnum geweor\u00f0ad, n\u00e6fne him his wlite leoge,",
    "\u00e6nlic ansyn. Nu ic eower sceal",
    "frumcyn witan, \u00e6r ge fyr heonan ,",
    "leassceaweras, on land Dena",
    "fur\u00feur feran. Nu ge feorbuend,",
    "mereli\u00f0ende, minne gehyra\u00f0",
    "anfealdne ge\u00feoht: Ofost is selest",
    "to gecy\u00f0anne hwanan eowre cyme syndon.",
    "Him se yldesta ondswarode,",
    "werodes wisa, wordhord onleac:",
    "We synt gumcynnes Geata leode",
    "ond Higelaces heor\u00f0geneatas.",
    "W\u00e6s min f\u00e6der folcum gecy\u00feed,",
    "\u00e6\u00feele ordfruma, Ecg\u00feeow haten.",
    "Gebad wintra worn, \u00e6r he on weg hwurfe,",
    "gamol of geardum; hine gearwe geman",
    "witena welhwylc wide geond eor\u00fean.",
    "We \u00feurh holdne hige hlaford \u00feinne,",
    "sunu Healfdenes, secean cwomon,",
    "leodgebyrgean; wes \u00feu us larena god.",
    "Habba\u00f0 we to \u00fe\u00e6m m\u00e6ran micel \u00e6rende,",
    "Deniga frean, ne sceal \u00fe\u00e6r dyrne sum",
    "wesan, \u00fe\u00e6s ic wene. \u00feu wast gif hit is",
    "swa we so\u00felice secgan hyrdon",
    "\u00fe\u00e6t mid Scyldingum scea\u00f0ona ic nat hwylc,",
    "deogol d\u00e6dhata, deorcum nihtum",
    "eawe\u00f0 \u00feurh egsan uncu\u00f0ne ni\u00f0,",
    "hyn\u00f0u ond hrafyl. Ic \u00fe\u00e6s Hro\u00f0gar m\u00e6g",
    "\u00feurh rumne sefan r\u00e6d gel\u00e6ran,",
    "hu he frod ond god feond oferswy\u00f0e\u00fe,",
    "gyf him edwendan \u00e6fre scolde",
    "bealuwa bisigu, bot eft cuman,",
    "ond \u00fea cearwylmas colran wur\u00f0a\u00fe;",
    "o\u00f0\u00f0e a sy\u00fe\u00f0an earfo\u00f0\u00ferage,",
    "\u00fereanyd \u00feola\u00f0, \u00feenden \u00fe\u00e6r wuna\u00f0",
    "on heahstede husa selest.",
    "Weard ma\u00feelode, \u00f0\u00e6r on wicge s\u00e6t,",
    "ombeht unforht: \u00e6ghw\u00e6\u00feres sceal",
    "scearp scyldwiga gescad witan,",
    "worda ond worca, se \u00fee wel \u00feence\u00f0.",
    "Ic \u00fe\u00e6t gehyre, \u00fe\u00e6t \u00feis is hold weorod",
    "frean Scyldinga. Gewita\u00fe for\u00f0 beran",
    "w\u00e6pen ond gew\u00e6du; ic eow wisige.",
    "Swylce ic magu\u00feegnas mine hate",
    "wi\u00f0 feonda gehwone flotan eowerne,",
    "niwtyrwydne nacan on sande",
    "arum healdan, o\u00fe\u00f0\u00e6t eft byre\u00f0",
    "ofer lagustreamas leofne mannan",
    "wudu wundenhals to Wedermearce,",
    "godfremmendra swylcum gife\u00fee bi\u00f0",
    "\u00fe\u00e6t \u00feone hilder\u00e6s hal gedige\u00f0.",
    "Gewiton him \u00fea feran. Flota stille bad,",
    "seomode on sale sidf\u00e6\u00femed scip,",
    "on ancre f\u00e6st. Eoforlic scionon",
    "ofer hleorberan gehroden golde,",
    "fah ond fyrheard; ferhwearde heold",
    "gu\u00femod grimmon. Guman onetton,",
    "sigon \u00e6tsomne, o\u00fe\u00fe\u00e6t hy s\u00e6l timbred,",
    "geatolic ond goldfah, ongyton mihton;",
    "\u00fe\u00e6t w\u00e6s forem\u00e6rost foldbuendum",
    "receda under roderum, on \u00fe\u00e6m se rica bad;",
    "lixte se leoma ofer landa fela.",
    "Him \u00fea hildedeor hof modigra",
    "torht get\u00e6hte, \u00fe\u00e6t hie him to mihton",
    "gegnum gangan; gu\u00f0beorna sum",
    "wicg gewende, word \u00e6fter cw\u00e6\u00f0:",
    "M\u00e6l is me to feran; f\u00e6der alwalda",
    "mid arstafum eowic gehealde",
    "si\u00f0a gesunde. Ic to s\u00e6 wille",
    "wi\u00f0 wra\u00f0 werod wearde healdan.",
    "Str\u00e6t w\u00e6s stanfah, stig wisode",
    "gumum \u00e6tg\u00e6dere. Gu\u00f0byrne scan",
    "heard hondlocen, hringiren scir",
    "song in searwum, \u00fea hie to sele fur\u00f0um",
    "in hyra gryregeatwum gangan cwomon.",
    "Setton s\u00e6me\u00fee side scyldas,",
    "rondas regnhearde, wi\u00f0 \u00fe\u00e6s recedes weal,",
    "bugon \u00fea to bence. Byrnan hringdon,",
    "gu\u00f0searo gumena; garas stodon,",
    "s\u00e6manna searo, samod \u00e6tg\u00e6dere,",
    "\u00e6scholt ufan gr\u00e6g; w\u00e6s se iren\u00fereat",
    "w\u00e6pnum gewur\u00fead. \u00fea \u00f0\u00e6r wlonc h\u00e6le\u00f0",
    "oretmecgas \u00e6fter \u00e6\u00feelum fr\u00e6gn:",
    "Hwanon ferigea\u00f0 ge f\u00e6tte scyldas,",
    "gr\u00e6ge syrcan ond grimhelmas,",
    "heresceafta heap? Ic eom Hro\u00f0gares",
    "ar ond ombiht. Ne seah ic el\u00feeodige",
    "\u00feus manige men modiglicran.",
    "Wen ic \u00fe\u00e6t ge for wlenco, nalles for wr\u00e6csi\u00f0um,",
    "ac for hige\u00ferymmum Hro\u00f0gar sohton.",
    "Him \u00fea ellenrof andswarode,",
    "wlanc Wedera leod, word \u00e6fter spr\u00e6c,",
    "heard under helme: We synt Higelaces",
    "beodgeneatas; Beowulf is min nama.",
    "Wille ic asecgan sunu Healfdenes,",
    "m\u00e6rum \u00feeodne, min \u00e6rende,",
    "aldre \u00feinum, gif he us geunnan wile",
    "\u00fe\u00e6t we hine swa godne gretan moton.",
    "Wulfgar ma\u00feelode \u00fe\u00e6t w\u00e6s Wendla leod;",
    "w\u00e6s his modsefa manegum gecy\u00f0ed,",
    "wig ond wisdom: Ic \u00fe\u00e6s wine Deniga,",
    "frean Scildinga, frinan wille,",
    "beaga bryttan, swa \u00feu bena eart,",
    "\u00feeoden m\u00e6rne, ymb \u00feinne si\u00f0,",
    "ond \u00fee \u00fea ondsware \u00e6dre gecy\u00f0an",
    "\u00f0e me se goda agifan \u00feence\u00f0.",
    "Hwearf \u00fea hr\u00e6dlice \u00fe\u00e6r Hro\u00f0gar s\u00e6t",
    "eald ond anhar mid his eorla gedriht;",
    "eode ellenrof, \u00fe\u00e6t he for eaxlum gestod",
    "Deniga frean; cu\u00fee he dugu\u00f0e \u00feeaw.",
    "Wulfgar ma\u00f0elode to his winedrihtne:",
    "Her syndon geferede, feorran cumene",
    "ofer geofenes begang Geata leode;",
    "\u00feone yldestan oretmecgas",
    "Beowulf nemna\u00f0. Hy benan synt",
    "\u00fe\u00e6t hie, \u00feeoden min, wi\u00f0 \u00fee moton",
    "wordum wrixlan. No \u00f0u him wearne geteoh",
    "\u00f0inra gegncwida, gl\u00e6dman Hro\u00f0gar.",
    "Hy on wiggetawum wyr\u00f0e \u00feincea\u00f0",
    "eorla ge\u00e6htlan; huru se aldor deah,",
    "se \u00fe\u00e6m hea\u00f0orincum hider wisade.",
    "Hro\u00f0gar ma\u00feelode, helm Scyldinga:",
    "Ic hine cu\u00f0e cnihtwesende.",
    "W\u00e6s his ealdf\u00e6der Ecg\u00feeo haten,",
    "\u00f0\u00e6m to ham forgeaf Hre\u00feel Geata",
    "angan dohtor; is his eafora nu",
    "heard her cumen, sohte holdne wine.",
    "\u00f0onne s\u00e6gdon \u00fe\u00e6t s\u00e6li\u00feende,",
    "\u00fea \u00f0e gifsceattas Geata fyredon",
    "\u00feyder to \u00feance, \u00fe\u00e6t he XXXtiges",
    "manna m\u00e6gencr\u00e6ft on his mundgripe",
    "hea\u00feorof h\u00e6bbe. Hine halig god",
    "for arstafum us onsende,",
    "to Westdenum, \u00fe\u00e6s ic wen h\u00e6bbe,",
    "wi\u00f0 Grendles gryre. Ic \u00fe\u00e6m godan sceal",
    "for his mod\u00fer\u00e6ce madmas beodan.",
    "Beo \u00f0u on ofeste, hat in gan",
    "seon sibbegedriht samod \u00e6tg\u00e6dere;",
    "gesaga him eac wordum \u00fe\u00e6t hie sint wilcuman",
    "Deniga leodum.",
    "[] word inne abead:",
    "Eow het secgan sigedrihten min,",
    "aldor Eastdena, \u00fe\u00e6t he eower \u00e6\u00feelu can,",
    "ond ge him syndon ofer s\u00e6wylmas",
    "heardhicgende hider wilcuman.",
    "Nu ge moton gangan in eowrum gu\u00f0geatawum",
    "under heregriman Hro\u00f0gar geseon;",
    "l\u00e6ta\u00f0 hildebord her onbidan,",
    "wudu, w\u00e6lsceaftas, worda ge\u00feinges.",
    "Aras \u00fea se rica, ymb hine rinc manig,",
    "\u00fery\u00f0lic \u00feegna heap; sume \u00fe\u00e6r bidon,",
    "hea\u00f0oreaf heoldon, swa him se hearda bebead.",
    "Snyredon \u00e6tsomne, \u00fea secg wisode,",
    "under Heorotes hrof",
    "heard under helme, \u00fe\u00e6t he on heo\u00f0e gestod.",
    "Beowulf ma\u00f0elode on him byrne scan,",
    "searonet seowed smi\u00fees or\u00feancum:",
    "W\u00e6s \u00feu, Hro\u00f0gar, hal. Ic eom Higelaces",
    "m\u00e6g ond mago\u00f0egn; h\u00e6bbe ic m\u00e6r\u00f0a fela",
    "ongunnen on geogo\u00fee. Me wear\u00f0 Grendles \u00feing",
    "on minre e\u00feeltyrf undyrne cu\u00f0;",
    "secga\u00f0 s\u00e6li\u00f0end \u00fe\u00e6t \u00fe\u00e6s sele stande,",
    "reced selesta, rinca gehwylcum",
    "idel ond unnyt, si\u00f0\u00f0an \u00e6fenleoht",
    "under heofenes hador beholen weor\u00fee\u00f0.",
    "\u00fea me \u00fe\u00e6t gel\u00e6rdon leode mine",
    "\u00fea selestan, snotere ceorlas,",
    "\u00feeoden Hro\u00f0gar, \u00fe\u00e6t ic \u00fee sohte,",
    "for\u00fean hie m\u00e6genes cr\u00e6ft minne cu\u00feon,",
    "selfe ofersawon, \u00f0a ic of searwum cwom,",
    "fah from feondum. \u00fe\u00e6r ic fife geband,",
    "y\u00f0de eotena cyn ond on y\u00f0um slog",
    "niceras nihtes, nearo\u00feearfe dreah,",
    "wr\u00e6c Wedera ni\u00f0 wean ahsodon,",
    "forgrand gramum, ond nu wi\u00f0 Grendel sceal,",
    "wi\u00f0 \u00feam agl\u00e6can, ana gehegan",
    "\u00f0ing wi\u00f0 \u00feyrse. Ic \u00fee nu \u00f0a,",
    "brego Beorhtdena, biddan wille,",
    "eodor Scyldinga, anre bene,",
    "\u00fe\u00e6t \u00f0u me ne forwyrne, wigendra hleo,",
    "freowine folca, nu ic \u00feus feorran com,",
    "\u00fe\u00e6t ic mote ana ond minra eorla gedryht,",
    "\u00fees hearda heap, Heorot f\u00e6lsian.",
    "H\u00e6bbe ic eac geahsod \u00fe\u00e6t se \u00e6gl\u00e6ca",
    "for his wonhydum w\u00e6pna ne recce\u00f0.",
    "Ic \u00fe\u00e6t \u00feonne forhicge swa me Higelac sie,",
    "min mondrihten, modes bli\u00f0e,",
    "\u00fe\u00e6t ic sweord bere o\u00fe\u00f0e sidne scyld,",
    "geolorand to gu\u00fee, ac ic mid grape sceal",
    "fon wi\u00f0 feonde ond ymb feorh sacan,",
    "la\u00f0 wi\u00f0 la\u00feum; \u00f0\u00e6r gelyfan sceal",
    "dryhtnes dome se \u00fee hine dea\u00f0 nime\u00f0.",
    "Wen ic \u00fe\u00e6t he wille, gif he wealdan mot,",
    "in \u00fe\u00e6m gu\u00f0sele Geotena leode",
    "etan unforhte, swa he oft dyde,",
    "m\u00e6gen Hre\u00f0manna. Na \u00feu minne \u00feearft",
    "hafalan hydan, ac he me habban wile",
    "dreore fahne, gif mec dea\u00f0 nime\u00f0.",
    "Byre\u00f0 blodig w\u00e6l, byrgean \u00feence\u00f0,",
    "ete\u00f0 angenga unmurnlice,",
    "mearca\u00f0 morhopu; no \u00f0u ymb mines ne \u00feearft",
    "lices feorme leng sorgian.",
    "Onsend Higelace, gif mec hild nime,",
    "beaduscruda betst, \u00fe\u00e6t mine breost were\u00f0,",
    "hr\u00e6gla selest; \u00fe\u00e6t is Hr\u00e6dlan laf,",
    "Welandes geweorc. G\u00e6\u00f0 a wyrd swa hio scel.",
    "Hro\u00f0gar ma\u00feelode, helm Scyldinga:",
    "For gewyrhtum \u00feu, wine min Beowulf,",
    "ond for arstafum usic sohtest.",
    "Gesloh \u00fein f\u00e6der f\u00e6h\u00f0e m\u00e6ste;",
    "wear\u00fe he Hea\u00feolafe to handbonan",
    "mid Wilfingum; \u00f0a hine Wedera cyn",
    "for herebrogan habban ne mihte.",
    "\u00feanon he gesohte Su\u00f0dena folc",
    "ofer y\u00f0a gewealc, Arscyldinga.",
    "\u00f0a ic fur\u00feum weold folce Deniga",
    "ond on geogo\u00f0e heold ginne rice,",
    "hordburh h\u00e6le\u00fea; \u00f0a w\u00e6s Heregar dead,",
    "min yldra m\u00e6g unlifigende,",
    "bearn Healfdenes; se w\u00e6s betera \u00f0onne ic.",
    "Si\u00f0\u00f0an \u00fea f\u00e6h\u00f0e feo \u00feingode;",
    "sende ic Wylfingum ofer w\u00e6teres hrycg",
    "ealde madmas; he me a\u00feas swor.",
    "Sorh is me to secganne on sefan minum",
    "gumena \u00e6ngum hw\u00e6t me Grendel hafa\u00f0",
    "hyn\u00f0o on Heorote mid his hete\u00feancum,",
    "f\u00e6rni\u00f0a gefremed. Is min fletwerod,",
    "wigheap gewanod; hie wyrd forsweop",
    "on Grendles gryre. God ea\u00fee m\u00e6g",
    "\u00feone dolscea\u00f0an d\u00e6da getw\u00e6fan.",
    "Ful oft gebeotedon beore druncne",
    "ofer ealow\u00e6ge oretmecgas",
    "\u00fe\u00e6t hie in beorsele bidan woldon",
    "Grendles gu\u00fee mid gryrum ecga.",
    "\u00f0onne w\u00e6s \u00feeos medoheal on morgentid,",
    "drihtsele dreorfah, \u00feonne d\u00e6g lixte,",
    "eal benc\u00feelu blode bestymed,",
    "heall heorudreore; ahte ic holdra \u00fey l\u00e6s,",
    "deorre dugu\u00f0e, \u00fee \u00fea dea\u00f0 fornam.",
    "Site nu to symle ond ons\u00e6l meoto,",
    "sigehre\u00f0 secgum, swa \u00fein sefa hwette.",
    "\u00fea w\u00e6s Geatm\u00e6cgum geador \u00e6tsomne",
    "on beorsele benc gerymed;",
    "\u00fe\u00e6r swi\u00f0ferh\u00fee sittan eodon,",
    "\u00fery\u00f0um dealle. \u00feegn nytte beheold,",
    "se \u00fee on handa b\u00e6r hroden ealow\u00e6ge,",
    "scencte scir wered. Scop hwilum sang",
    "hador on Heorote. \u00fe\u00e6r w\u00e6s h\u00e6le\u00f0a dream,",
    "dugu\u00f0 unlytel Dena ond Wedera.",
    "Unfer\u00f0 ma\u00feelode, Ecglafes bearn,",
    "\u00fee \u00e6t fotum s\u00e6t frean Scyldinga,",
    "onband beadurune w\u00e6s him Beowulfes si\u00f0,",
    "modges merefaran, micel \u00e6f\u00feunca,",
    "for\u00feon \u00fee he ne u\u00fee \u00fe\u00e6t \u00e6nig o\u00f0er man",
    "\u00e6fre m\u00e6r\u00f0a \u00feon ma middangeardes",
    "gehedde under heofenum \u00feonne he sylfa:",
    "Eart \u00feu se Beowulf, se \u00fee wi\u00f0 Brecan wunne,",
    "on sidne s\u00e6 ymb sund flite,",
    "\u00f0\u00e6r git for wlence wada cunnedon",
    "ond for dolgilpe on deop w\u00e6ter",
    "aldrum ne\u00fedon? Ne inc \u00e6nig mon,",
    "ne leof ne la\u00f0, belean mihte",
    "sorhfullne si\u00f0, \u00fea git on sund reon.",
    "\u00fe\u00e6r git eagorstream earmum \u00feehton,",
    "m\u00e6ton merestr\u00e6ta, mundum brugdon,",
    "glidon ofer garsecg; geofon y\u00feum weol,",
    "wintrys wylmum. Git on w\u00e6teres \u00e6ht",
    "seofon niht swuncon; he \u00fee \u00e6t sunde oferflat,",
    "h\u00e6fde mare m\u00e6gen. \u00fea hine on morgentid",
    "on Hea\u00feor\u00e6mas holm up \u00e6tb\u00e6r;",
    "\u00f0onon he gesohte sw\u00e6sne e\u00feel,",
    "leof his leodum, lond Brondinga,",
    "freo\u00f0oburh f\u00e6gere, \u00fe\u00e6r he folc ahte",
    "burh ond beagas. Beot eal wi\u00f0 \u00fee",
    "sunu Beanstanes so\u00f0e gel\u00e6ste.",
    "\u00f0onne wene ic to \u00fee wyrsan ge\u00feingea,",
    "\u00f0eah \u00feu hea\u00f0or\u00e6sa gehw\u00e6r dohte,",
    "grimre gu\u00f0e, gif \u00feu Grendles dearst",
    "nihtlongne fyrst nean bidan.",
    "Beowulf ma\u00feelode, bearn Ecg\u00feeowes:",
    "Hw\u00e6t. \u00feu worn fela, wine min Unfer\u00f0,",
    "beore druncen ymb Brecan spr\u00e6ce,",
    "s\u00e6gdest from his si\u00f0e. So\u00f0 ic talige,",
    "\u00fe\u00e6t ic merestrengo maran ahte,",
    "earfe\u00feo on y\u00feum, \u00f0onne \u00e6nig o\u00feer man.",
    "Wit \u00fe\u00e6t gecw\u00e6don cnihtwesende",
    "ond gebeotedon w\u00e6ron begen \u00fea git",
    "on geogo\u00f0feore \u00fe\u00e6t wit on garsecg ut",
    "aldrum ne\u00f0don, ond \u00fe\u00e6t ge\u00e6fndon swa.",
    "H\u00e6fdon swurd nacod, \u00fea wit on sund reon,",
    "heard on handa; wit unc wi\u00f0 hronfixas",
    "werian \u00feohton. No he wiht fram me",
    "flody\u00feum feor fleotan meahte,",
    "hra\u00feor on holme; no ic fram him wolde.",
    "\u00f0a wit \u00e6tsomne on s\u00e6 w\u00e6ron",
    "fif nihta fyrst, o\u00fe\u00fe\u00e6t unc flod todraf,",
    "wado weallende, wedera cealdost,",
    "nipende niht, ond nor\u00feanwind",
    "hea\u00f0ogrim ondhwearf; hreo w\u00e6ron y\u00fea.",
    "W\u00e6s merefixa mod onhrered;",
    "\u00fe\u00e6r me wi\u00f0 la\u00f0um licsyrce min,",
    "heard, hondlocen, helpe gefremede,",
    "beadohr\u00e6gl broden on breostum l\u00e6g",
    "golde gegyrwed. Me to grunde teah",
    "fah feondsca\u00f0a, f\u00e6ste h\u00e6fde",
    "grim on grape; hw\u00e6\u00fere me gyfe\u00fee wear\u00f0",
    "\u00fe\u00e6t ic agl\u00e6can orde ger\u00e6hte,",
    "hildebille; hea\u00feor\u00e6s fornam",
    "mihtig meredeor \u00feurh mine hand.",
    "Swa mec gelome la\u00f0geteonan",
    "\u00fereatedon \u00feearle. Ic him \u00feenode",
    "deoran sweorde, swa hit gedefe w\u00e6s.",
    "N\u00e6s hie \u00f0\u00e6re fylle gefean h\u00e6fdon,",
    "manford\u00e6dlan, \u00fe\u00e6t hie me \u00feegon,",
    "symbel ymbs\u00e6ton s\u00e6grunde neah;",
    "ac on mergenne mecum wunde",
    "be y\u00f0lafe uppe l\u00e6gon,",
    "sweordum aswefede, \u00fe\u00e6t sy\u00f0\u00fean na",
    "ymb brontne ford brimli\u00f0ende",
    "lade ne letton. Leoht eastan com,",
    "beorht beacen godes; brimu swa\u00feredon,",
    "\u00fe\u00e6t ic s\u00e6n\u00e6ssas geseon mihte,",
    "windige weallas. Wyrd oft nere\u00f0",
    "unf\u00e6gne eorl, \u00feonne his ellen deah.",
    "Hw\u00e6\u00feere me ges\u00e6lde \u00fe\u00e6t ic mid sweorde ofsloh",
    "niceras nigene. No ic on niht gefr\u00e6gn",
    "under heofones hwealf heardran feohtan,",
    "ne on egstreamum earmran mannon;",
    "hwa\u00feere ic fara feng feore gedigde,",
    "si\u00fees werig. \u00f0a mec s\u00e6 o\u00feb\u00e6r,",
    "flod \u00e6fter faro\u00f0e on Finna land,",
    "wadu weallendu. No ic wiht fram \u00fee",
    "swylcra searoni\u00f0a secgan hyrde,",
    "billa brogan. Breca n\u00e6fre git",
    "\u00e6t hea\u00f0olace, ne gehw\u00e6\u00feer incer,",
    "swa deorlice d\u00e6d gefremede",
    "fagum sweordum no ic \u00fe\u00e6s fela gylpe,",
    "\u00feeah \u00f0u \u00feinum bro\u00f0rum to banan wurde,",
    "heafodm\u00e6gum; \u00fe\u00e6s \u00feu in helle scealt",
    "werh\u00f0o dreogan, \u00feeah \u00fein wit duge.",
    "Secge ic \u00fee to so\u00f0e, sunu Ecglafes,",
    "\u00fe\u00e6t n\u00e6fre Grendel swa fela gryra gefremede,",
    "atol \u00e6gl\u00e6ca, ealdre \u00feinum,",
    "hyn\u00f0o on Heorote, gif \u00fein hige w\u00e6re,",
    "sefa swa searogrim, swa \u00feu self talast.",
    "Ac he hafa\u00f0 onfunden \u00fe\u00e6t he \u00fea f\u00e6h\u00f0e ne \u00feearf,",
    "atole ecg\u00fer\u00e6ce eower leode",
    "swi\u00f0e onsittan, Sigescyldinga;",
    "nyme\u00f0 nydbade, n\u00e6negum ara\u00f0",
    "leode Deniga, ac he lust wige\u00f0,",
    "swefe\u00f0 ond sende\u00fe, secce ne wene\u00fe",
    "to Gardenum. Ac ic him Geata sceal",
    "eafo\u00f0 ond ellen ungeara nu,",
    "gu\u00fee gebeodan. G\u00e6\u00fe eft se \u00fee mot",
    "to medo modig, si\u00fe\u00fean morgenleoht",
    "ofer ylda bearn o\u00feres dogores,",
    "sunne sweglwered su\u00fean scine\u00f0.",
    "\u00fea w\u00e6s on salum sinces brytta,",
    "gamolfeax ond gu\u00f0rof; geoce gelyfde",
    "brego Beorhtdena, gehyrde on Beowulfe",
    "folces hyrde f\u00e6str\u00e6dne ge\u00feoht.",
    "\u00f0\u00e6r w\u00e6s h\u00e6le\u00fea hleahtor, hlyn swynsode,",
    "word w\u00e6ron wynsume. Eode Wealh\u00feeow for\u00f0,",
    "cwen Hro\u00f0gares, cynna gemyndig,",
    "grette goldhroden guman on healle,",
    "ond \u00fea freolic wif ful gesealde",
    "\u00e6rest Eastdena e\u00feelwearde,",
    "b\u00e6d hine bli\u00f0ne \u00e6t \u00fe\u00e6re beor\u00feege,",
    "leodum leofne. He on lust ge\u00feeah",
    "symbel ond seleful, sigerof kyning.",
    "Ymbeode \u00fea ides Helminga",
    "dugu\u00fee ond geogo\u00fee d\u00e6l \u00e6ghwylcne,",
    "sincfato sealde, o\u00fe\u00fe\u00e6t s\u00e6l alamp",
    "\u00fe\u00e6t hio Beowulfe, beaghroden cwen",
    "mode ge\u00feungen, medoful \u00e6tb\u00e6r;",
    "grette Geata leod, gode \u00feancode",
    "wisf\u00e6st wordum \u00fe\u00e6s \u00f0e hire se willa gelamp",
    "\u00fe\u00e6t heo on \u00e6nigne eorl gelyfde",
    "fyrena frofre. He \u00fe\u00e6t ful ge\u00feeah,",
    "w\u00e6lreow wiga, \u00e6t Wealh\u00feeon,",
    "ond \u00fea gyddode gu\u00fee gefysed;",
    "Beowulf ma\u00feelode, bearn Ecg\u00feeowes:",
    "Ic \u00fe\u00e6t hogode, \u00fea ic on holm gestah,",
    "s\u00e6bat ges\u00e6t mid minre secga gedriht,",
    "\u00fe\u00e6t ic anunga eowra leoda",
    "willan geworhte o\u00fe\u00f0e on w\u00e6l crunge,",
    "feondgrapum f\u00e6st. Ic gefremman sceal",
    "eorlic ellen, o\u00fe\u00f0e ended\u00e6g",
    "on \u00feisse meoduhealle minne gebidan.",
    "\u00f0am wife \u00fea word wel licodon,",
    "gilpcwide Geates; eode goldhroden",
    "freolicu folccwen to hire frean sittan.",
    "\u00fea w\u00e6s eft swa \u00e6r inne on healle",
    "\u00fery\u00f0word sprecen, \u00f0eod on s\u00e6lum,",
    "sigefolca sweg, o\u00fe\u00fe\u00e6t semninga",
    "sunu Healfdenes secean wolde",
    "\u00e6fenr\u00e6ste; wiste \u00fe\u00e6m ahl\u00e6can",
    "to \u00fe\u00e6m heahsele hilde ge\u00feinged,",
    "si\u00f0\u00f0an hie sunnan leoht geseon ne meahton,",
    "o\u00f0\u00fee nipende niht ofer ealle,",
    "scaduhelma gesceapu scri\u00f0an cwoman,",
    "wan under wolcnum. Werod eall aras.",
    "Gegrette \u00fea guma o\u00feerne,",
    "Hro\u00f0gar Beowulf, ond him h\u00e6l abead,",
    "win\u00e6rnes geweald, ond \u00fe\u00e6t word acw\u00e6\u00f0:",
    "N\u00e6fre ic \u00e6negum men \u00e6r alyfde,",
    "si\u00fe\u00f0an ic hond ond rond hebban mihte,",
    "\u00f0ry\u00fe\u00e6rn Dena buton \u00fee nu \u00f0a.",
    "Hafa nu ond geheald husa selest,",
    "gemyne m\u00e6r\u00feo, m\u00e6genellen cy\u00f0,",
    "waca wi\u00f0 wra\u00feum. Ne bi\u00f0 \u00fee wilna gad,",
    "gif \u00feu \u00fe\u00e6t ellenweorc aldre gedigest.",
    "\u00f0a him Hro\u00fegar gewat mid his h\u00e6le\u00fea gedryht,",
    "eodur Scyldinga, ut of healle;",
    "wolde wigfruma Wealh\u00feeo secan,",
    "cwen to gebeddan. H\u00e6fde kyningwuldor",
    "Grendle togeanes, swa guman gefrungon,",
    "seleweard aseted; sundornytte beheold",
    "ymb aldor Dena, eotonweard abead.",
    "Huru Geata leod georne truwode",
    "modgan m\u00e6gnes, metodes hyldo.",
    "\u00f0a he him of dyde isernbyrnan,",
    "helm of hafelan, sealde his hyrsted sweord,",
    "irena cyst, ombiht\u00feegne,",
    "ond gehealdan het hildegeatwe.",
    "Gespr\u00e6c \u00fea se goda gylpworda sum,",
    "Beowulf Geata, \u00e6r he on bed stige:",
    "No ic me an herew\u00e6smun hnagran talige,",
    "gu\u00fegeweorca, \u00feonne Grendel hine;",
    "for\u00fean ic hine sweorde swebban nelle,",
    "aldre beneotan, \u00feeah ic eal m\u00e6ge.",
    "Nat he \u00feara goda \u00fe\u00e6t he me ongean slea,",
    "rand geheawe, \u00feeah \u00f0e he rof sie",
    "ni\u00fegeweorca; ac wit on niht sculon",
    "secge ofersittan, gif he gesecean dear",
    "wig ofer w\u00e6pen, ond si\u00fe\u00f0an witig god",
    "on swa hw\u00e6\u00feere hond, halig dryhten,",
    "m\u00e6r\u00f0o deme, swa him gemet \u00feince.",
    "Hylde hine \u00fea hea\u00feodeor, hleorbolster onfeng",
    "eorles andwlitan, ond hine ymb monig",
    "snellic s\u00e6rinc selereste gebeah.",
    "N\u00e6nig heora \u00feohte \u00fe\u00e6t he \u00feanon scolde",
    "eft eardlufan \u00e6fre gesecean,",
    "folc o\u00fe\u00f0e freoburh, \u00fe\u00e6r he afeded w\u00e6s;",
    "ac hie h\u00e6fdon gefrunen \u00fe\u00e6t hie \u00e6r to fela micles",
    "in \u00fe\u00e6m winsele w\u00e6ldea\u00f0 fornam,",
    "Denigea leode. Ac him dryhten forgeaf",
    "wigspeda gewiofu, Wedera leodum,",
    "frofor ond fultum, \u00fe\u00e6t hie feond heora",
    "\u00f0urh anes cr\u00e6ft ealle ofercomon,",
    "selfes mihtum. So\u00f0 is gecy\u00feed",
    "\u00fe\u00e6t mihtig god manna cynnes",
    "weold wideferh\u00f0. Com on wanre niht",
    "scri\u00f0an sceadugenga. Sceotend sw\u00e6fon,",
    "\u00fea \u00fe\u00e6t hornreced healdan scoldon,",
    "ealle buton anum. \u00fe\u00e6t w\u00e6s yldum cu\u00fe",
    "\u00fe\u00e6t hie ne moste, \u00fea metod nolde,",
    "se scynsca\u00fea under sceadu bregdan;",
    "ac he w\u00e6ccende wra\u00feum on andan",
    "bad bolgenmod beadwa ge\u00feinges.",
    "\u00f0a com of more under misthleo\u00feum",
    "Grendel gongan, godes yrre b\u00e6r;",
    "mynte se mansca\u00f0a manna cynnes",
    "sumne besyrwan in sele \u00feam hean.",
    "Wod under wolcnum to \u00fe\u00e6s \u00fee he winreced,",
    "goldsele gumena, gearwost wisse,",
    "f\u00e6ttum fahne. Ne w\u00e6s \u00fe\u00e6t forma si\u00f0",
    "\u00fe\u00e6t he Hro\u00fegares ham gesohte;",
    "n\u00e6fre he on aldordagum \u00e6r ne si\u00fe\u00f0an",
    "heardran h\u00e6le, heal\u00f0egnas fand.",
    "Com \u00fea to recede rinc si\u00f0ian,",
    "dreamum bed\u00e6led. Duru sona onarn,",
    "fyrbendum f\u00e6st, sy\u00fe\u00f0an he hire folmum \u00e6thran;",
    "onbr\u00e6d \u00fea bealohydig, \u00f0a he gebolgen w\u00e6s,",
    "recedes mu\u00fean. Ra\u00fee \u00e6fter \u00feon",
    "on fagne flor feond treddode,",
    "eode yrremod; him of eagum stod",
    "ligge gelicost leoht unf\u00e6ger.",
    "Geseah he in recede rinca manige,",
    "swefan sibbegedriht samod \u00e6tg\u00e6dere,",
    "magorinca heap. \u00fea his mod ahlog;",
    "mynte \u00fe\u00e6t he ged\u00e6lde, \u00e6r\u00feon d\u00e6g cwome,",
    "atol agl\u00e6ca, anra gehwylces",
    "lif wi\u00f0 lice, \u00fea him alumpen w\u00e6s",
    "wistfylle wen. Ne w\u00e6s \u00fe\u00e6t wyrd \u00fea gen",
    "\u00fe\u00e6t he ma moste manna cynnes",
    "\u00f0icgean ofer \u00fea niht. \u00fery\u00f0swy\u00f0 beheold",
    "m\u00e6g Higelaces, hu se mansca\u00f0a",
    "under f\u00e6rgripum gefaran wolde.",
    "Ne \u00fe\u00e6t se agl\u00e6ca yldan \u00feohte,",
    "ac he gefeng hra\u00f0e forman si\u00f0e",
    "sl\u00e6pendne rinc, slat unwearnum,",
    "bat banlocan, blod edrum dranc,",
    "synsn\u00e6dum swealh; sona h\u00e6fde",
    "unlyfigendes eal gefeormod,",
    "fet ond folma. For\u00f0 near \u00e6tstop,",
    "nam \u00fea mid handa hige\u00feihtigne",
    "rinc on r\u00e6ste, r\u00e6hte ongean",
    "feond mid folme; he onfeng hra\u00fee",
    "inwit\u00feancum ond wi\u00f0 earm ges\u00e6t.",
    "Sona \u00fe\u00e6t onfunde fyrena hyrde",
    "\u00fe\u00e6t he ne mette middangeardes,",
    "eor\u00fean sceata, on elran men",
    "mundgripe maran. He on mode wear\u00f0",
    "forht on ferh\u00f0e; no \u00fey \u00e6r fram meahte.",
    "Hyge w\u00e6s him hinfus, wolde on heolster fleon,",
    "secan deofla gedr\u00e6g; ne w\u00e6s his drohto\u00f0 \u00fe\u00e6r",
    "swylce he on ealderdagum \u00e6r gemette.",
    "Gemunde \u00fea se goda, m\u00e6g Higelaces,",
    "\u00e6fenspr\u00e6ce, uplang astod",
    "ond him f\u00e6ste wi\u00f0feng; fingras burston.",
    "Eoten w\u00e6s utweard; eorl fur\u00feur stop.",
    "Mynte se m\u00e6ra, \u00fe\u00e6r he meahte swa,",
    "widre gewindan ond on weg \u00feanon",
    "fleon on fenhopu; wiste his fingra geweald",
    "on grames grapum. \u00fe\u00e6t w\u00e6s geocor si\u00f0",
    "\u00fe\u00e6t se hearmsca\u00fea to Heorute ateah.",
    "Dryhtsele dynede; Denum eallum wear\u00f0,",
    "ceasterbuendum, cenra gehwylcum,",
    "eorlum ealuscerwen. Yrre w\u00e6ron begen,",
    "re\u00fee renweardas. Reced hlynsode.",
    "\u00fea w\u00e6s wundor micel \u00fe\u00e6t se winsele",
    "wi\u00f0h\u00e6fde hea\u00feodeorum, \u00fe\u00e6t he on hrusan ne feol,",
    "f\u00e6ger foldbold; ac he \u00fe\u00e6s f\u00e6ste w\u00e6s",
    "innan ond utan irenbendum",
    "searo\u00feoncum besmi\u00feod. \u00fe\u00e6r fram sylle abeag",
    "medubenc monig, mine gefr\u00e6ge,",
    "golde geregnad, \u00fe\u00e6r \u00fea graman wunnon.",
    "\u00fe\u00e6s ne wendon \u00e6r witan Scyldinga",
    "\u00fe\u00e6t hit a mid gemete manna \u00e6nig,",
    "betlic ond banfag, tobrecan meahte,",
    "listum tolucan, nym\u00fee liges f\u00e6\u00fem",
    "swulge on swa\u00feule. Sweg up astag",
    "niwe geneahhe; Nor\u00f0denum stod",
    "atelic egesa, anra gehwylcum",
    "\u00feara \u00fee of wealle wop gehyrdon,",
    "gryreleo\u00f0 galan godes ondsacan,",
    "sigeleasne sang, sar wanigean",
    "helle h\u00e6fton. Heold hine f\u00e6ste",
    "se \u00fee manna w\u00e6s m\u00e6gene strengest",
    "on \u00fe\u00e6m d\u00e6ge \u00feysses lifes.",
    "Nolde eorla hleo \u00e6nige \u00feinga",
    "\u00feone cwealmcuman cwicne forl\u00e6tan,",
    "ne his lifdagas leoda \u00e6nigum",
    "nytte tealde. \u00fe\u00e6r genehost br\u00e6gd",
    "eorl Beowulfes ealde lafe,",
    "wolde freadrihtnes feorh ealgian,",
    "m\u00e6res \u00feeodnes, \u00f0\u00e6r hie meahton swa.",
    "Hie \u00fe\u00e6t ne wiston, \u00fea hie gewin drugon,",
    "heardhicgende hildemecgas,",
    "ond on healfa gehwone heawan \u00feohton,",
    "sawle secan, \u00feone synsca\u00f0an",
    "\u00e6nig ofer eor\u00fean irenna cyst,",
    "gu\u00f0billa nan, gretan nolde,",
    "ac he sigew\u00e6pnum forsworen h\u00e6fde,",
    "ecga gehwylcre. Scolde his aldorgedal",
    "on \u00f0\u00e6m d\u00e6ge \u00feysses lifes",
    "earmlic wur\u00f0an, ond se ellorgast",
    "on feonda geweald feor si\u00f0ian.",
    "\u00f0a \u00fe\u00e6t onfunde se \u00fee fela \u00e6ror",
    "modes myr\u00f0e manna cynne,",
    "fyrene gefremede he w\u00e6s fag wi\u00f0 god,",
    "\u00fe\u00e6t him se lichoma l\u00e6stan nolde,",
    "ac hine se modega m\u00e6g Hygelaces",
    "h\u00e6fde be honda; w\u00e6s gehw\u00e6\u00feer o\u00f0rum",
    "lifigende la\u00f0. Licsar gebad",
    "atol \u00e6gl\u00e6ca; him on eaxle wear\u00f0",
    "syndolh sweotol, seonowe onsprungon,",
    "burston banlocan. Beowulfe wear\u00f0",
    "gu\u00f0hre\u00f0 gyfe\u00fee; scolde Grendel \u00feonan",
    "feorhseoc fleon under fenhleo\u00f0u,",
    "secean wynleas wic; wiste \u00fee geornor",
    "\u00fe\u00e6t his aldres w\u00e6s ende gegongen,",
    "dogera d\u00e6grim. Denum eallum wear\u00f0",
    "\u00e6fter \u00feam w\u00e6lr\u00e6se willa gelumpen.",
    "H\u00e6fde \u00fea gef\u00e6lsod se \u00fee \u00e6r feorran com,",
    "snotor ond swy\u00f0ferh\u00f0, sele Hro\u00f0gares,",
    "genered wi\u00f0 ni\u00f0e; nihtweorce gefeh,",
    "ellenm\u00e6r\u00feum. H\u00e6fde Eastdenum",
    "Geatmecga leod gilp gel\u00e6sted,",
    "swylce oncy\u00fe\u00f0e ealle gebette,",
    "inwidsorge, \u00fee hie \u00e6r drugon",
    "ond for \u00fereanydum \u00feolian scoldon,",
    "torn unlytel. \u00fe\u00e6t w\u00e6s tacen sweotol,",
    "sy\u00fe\u00f0an hildedeor hond alegde,",
    "earm ond eaxle \u00fe\u00e6r w\u00e6s eal geador",
    "Grendles grape under geapne hrof.",
    "\u00f0a w\u00e6s on morgen mine gefr\u00e6ge",
    "ymb \u00fea gifhealle gu\u00f0rinc monig;",
    "ferdon folctogan feorran ond nean",
    "geond widwegas wundor sceawian,",
    "la\u00fees lastas. No his lifgedal",
    "sarlic \u00feuhte secga \u00e6negum",
    "\u00feara \u00fee tirleases trode sceawode,",
    "hu he werigmod on weg \u00feanon,",
    "ni\u00f0a ofercumen, on nicera mere",
    "f\u00e6ge ond geflymed feorhlastas b\u00e6r.",
    "\u00f0\u00e6r w\u00e6s on blode brim weallende,",
    "atol y\u00f0a geswing eal gemenged",
    "haton heolfre, heorodreore weol.",
    "Dea\u00f0f\u00e6ge deog, si\u00f0\u00f0an dreama leas",
    "in fenfreo\u00f0o feorh alegde,",
    "h\u00e6\u00feene sawle; \u00fe\u00e6r him hel onfeng.",
    "\u00feanon eft gewiton ealdgesi\u00f0as,",
    "swylce geong manig of gomenwa\u00fee",
    "fram mere modge mearum ridan,",
    "beornas on blancum. \u00f0\u00e6r w\u00e6s Beowulfes",
    "m\u00e6r\u00f0o m\u00e6ned; monig oft gecw\u00e6\u00f0",
    "\u00fe\u00e6tte su\u00f0 ne nor\u00f0 be s\u00e6m tweonum",
    "ofer eormengrund o\u00feer n\u00e6nig",
    "under swegles begong selra n\u00e6re",
    "rondh\u00e6bbendra, rices wyr\u00f0ra.",
    "Ne hie huru winedrihten wiht ne logon,",
    "gl\u00e6dne Hro\u00f0gar, ac \u00fe\u00e6t w\u00e6s god cyning.",
    "Hwilum hea\u00feorofe hleapan leton,",
    "on geflit faran fealwe mearas",
    "\u00f0\u00e6r him foldwegas f\u00e6gere \u00feuhton,",
    "cystum cu\u00f0e. Hwilum cyninges \u00feegn,",
    "guma gilphl\u00e6den, gidda gemyndig,",
    "se \u00f0e ealfela ealdgesegena",
    "worn gemunde, word o\u00feer fand",
    "so\u00f0e gebunden; secg eft ongan",
    "si\u00f0 Beowulfes snyttrum styrian",
    "ond on sped wrecan spel gerade,",
    "wordum wrixlan. Welhwylc gecw\u00e6\u00f0",
    "\u00fe\u00e6t he fram Sigemundes secgan hyrde",
    "ellend\u00e6dum, uncu\u00fees fela,",
    "W\u00e6lsinges gewin, wide si\u00f0as,",
    "\u00feara \u00fee gumena bearn gearwe ne wiston,",
    "f\u00e6h\u00f0e ond fyrena, buton Fitela mid hine,",
    "\u00feonne he swulces hw\u00e6t secgan wolde,",
    "eam his nefan, swa hie a w\u00e6ron",
    "\u00e6t ni\u00f0a gehwam nydgesteallan;",
    "h\u00e6fdon ealfela eotena cynnes",
    "sweordum ges\u00e6ged. Sigemunde gesprong",
    "\u00e6fter dea\u00f0d\u00e6ge dom unlytel,",
    "sy\u00fe\u00f0an wiges heard wyrm acwealde,",
    "hordes hyrde. He under harne stan,",
    "\u00e6\u00feelinges bearn, ana gene\u00f0de",
    "frecne d\u00e6de, ne w\u00e6s him Fitela mid.",
    "hw\u00e6\u00fere him ges\u00e6lde \u00f0\u00e6t \u00fe\u00e6t swurd \u00feurhwod",
    "wr\u00e6tlicne wyrm, \u00fe\u00e6t hit on wealle \u00e6tstod,",
    "dryhtlic iren; draca mor\u00f0re swealt.",
    "H\u00e6fde agl\u00e6ca elne gegongen",
    "\u00fe\u00e6t he beahhordes brucan moste",
    "selfes dome; s\u00e6bat gehleod,",
    "b\u00e6r on bearm scipes beorhte fr\u00e6twa,",
    "W\u00e6lses eafera. Wyrm hat gemealt.",
    "Se w\u00e6s wreccena wide m\u00e6rost",
    "ofer wer\u00feeode, wigendra hleo,",
    "ellend\u00e6dum he \u00fe\u00e6s \u00e6r on\u00f0ah,",
    "si\u00f0\u00f0an Heremodes hild swe\u00f0rode,",
    "eafo\u00f0 ond ellen. He mid Eotenum wear\u00f0",
    "on feonda geweald for\u00f0 forlacen,",
    "snude forsended. Hine sorhwylmas",
    "lemede to lange; he his leodum wear\u00f0,",
    "eallum \u00e6\u00feellingum to aldorceare;",
    "swylce oft bemearn \u00e6rran m\u00e6lum",
    "swi\u00f0ferh\u00fees si\u00f0 snotor ceorl monig,",
    "se \u00fee him bealwa to bote gelyfde,",
    "\u00fe\u00e6t \u00fe\u00e6t \u00f0eodnes bearn ge\u00feeon scolde,",
    "f\u00e6der\u00e6\u00feelum onfon, folc gehealdan,",
    "hord ond hleoburh, h\u00e6le\u00fea rice,",
    "e\u00feel Scyldinga. He \u00fe\u00e6r eallum wear\u00f0,",
    "m\u00e6g Higelaces, manna cynne,",
    "freondum gef\u00e6gra; hine fyren onwod.",
    "Hwilum flitende fealwe str\u00e6te",
    "mearum m\u00e6ton. \u00f0a w\u00e6s morgenleoht",
    "scofen ond scynded. Eode scealc monig",
    "swi\u00f0hicgende to sele \u00feam hean",
    "searowundor seon; swylce self cyning",
    "of brydbure, beahhorda weard,",
    "tryddode tirf\u00e6st getrume micle,",
    "cystum gecy\u00feed, ond his cwen mid him",
    "medostigge m\u00e6t m\u00e6g\u00fea hose.",
    "Hro\u00f0gar ma\u00feelode he to healle geong,",
    "stod on stapole, geseah steapne hrof,",
    "golde fahne, ond Grendles hond:",
    "\u00f0isse ansyne alwealdan \u00feanc",
    "lungre gelimpe. Fela ic la\u00fees gebad,",
    "grynna \u00e6t Grendle; a m\u00e6g god wyrcan",
    "wunder \u00e6fter wundre, wuldres hyrde.",
    "\u00f0\u00e6t w\u00e6s ungeara \u00fe\u00e6t ic \u00e6nigra me",
    "weana ne wende to widan feore",
    "bote gebidan, \u00feonne blode fah",
    "husa selest heorodreorig stod,",
    "wea widscofen witena gehwylcum",
    "\u00f0ara \u00fee ne wendon \u00fe\u00e6t hie wideferh\u00f0",
    "leoda landgeweorc la\u00feum beweredon",
    "scuccum ond scinnum. Nu scealc hafa\u00f0",
    "\u00feurh drihtnes miht d\u00e6d gefremede \u00f0e",
    "we ealle \u00e6r ne meahton",
    "snyttrum besyrwan. Hw\u00e6t, \u00fe\u00e6t secgan m\u00e6g",
    "efne swa hwylc m\u00e6g\u00fea swa \u00f0one magan cende",
    "\u00e6fter gumcynnum, gyf heo gyt lyfa\u00f0,",
    "\u00fe\u00e6t hyre ealdmetod este w\u00e6re",
    "bearngebyrdo. Nu ic, Beowulf, \u00feec,",
    "secg betsta, me for sunu wylle",
    "freogan on ferh\u00fee; heald for\u00f0 tela",
    "niwe sibbe. Ne bi\u00f0 \u00fee n\u00e6nigra gad",
    "worolde wilna, \u00fee ic geweald h\u00e6bbe.",
    "Ful oft ic for l\u00e6ssan lean teohhode,",
    "hordweor\u00feunge hnahran rince,",
    "s\u00e6mran \u00e6t s\u00e6cce. \u00feu \u00fee self hafast",
    "d\u00e6dum gefremed \u00fe\u00e6t \u00fein dom lyfa\u00f0",
    "awa to aldre. Alwalda \u00feec",
    "gode forgylde, swa he nu gyt dyde.",
    "Beowulf ma\u00feelode, bearn Ec\u00feeowes:",
    "We \u00fe\u00e6t ellenweorc estum miclum,",
    "feohtan fremedon, frecne gene\u00f0don",
    "eafo\u00f0 uncu\u00fees. U\u00fee ic swi\u00feor",
    "\u00fe\u00e6t \u00f0u hine selfne geseon moste,",
    "feond on fr\u00e6tewum fylwerigne.",
    "Ic hine hr\u00e6dlice heardan clammum",
    "on w\u00e6lbedde wri\u00fean \u00feohte,",
    "\u00fe\u00e6t he for mundgripe minum scolde",
    "licgean lifbysig, butan his lic swice.",
    "Ic hine ne mihte, \u00fea metod nolde,",
    "ganges getw\u00e6man, no ic him \u00fe\u00e6s georne \u00e6tfealh,",
    "feorhgeni\u00f0lan; w\u00e6s to foremihtig",
    "feond on fe\u00fee. Hw\u00e6\u00feere he his folme forlet",
    "to lifwra\u00fee last weardian,",
    "earm ond eaxle. No \u00fe\u00e6r \u00e6nige swa \u00feeah",
    "feasceaft guma frofre gebohte;",
    "no \u00fey leng leofa\u00f0 la\u00f0geteona,",
    "synnum geswenced, ac hyne sar hafa\u00f0",
    "mid nydgripe nearwe befongen,",
    "balwon bendum. \u00f0\u00e6r abidan sceal",
    "maga mane fah miclan domes,",
    "hu him scir metod scrifan wille.",
    "\u00f0a w\u00e6s swigra secg, sunu Eclafes,",
    "on gylpspr\u00e6ce gu\u00f0geweorca,",
    "si\u00fe\u00f0an \u00e6\u00feelingas eorles cr\u00e6fte",
    "ofer heanne hrof hand sceawedon,",
    "feondes fingras. Foran \u00e6ghwylc w\u00e6s,",
    "sti\u00f0ra n\u00e6gla gehwylc, style gelicost,",
    "h\u00e6\u00feenes handsporu hilderinces,",
    "egl, unheoru. \u00e6ghwylc gecw\u00e6\u00f0",
    "\u00fe\u00e6t him heardra nan hrinan wolde",
    "iren \u00e6rgod, \u00fe\u00e6t \u00f0\u00e6s ahl\u00e6can",
    "blodge beadufolme onberan wolde.",
    "\u00f0a w\u00e6s haten hre\u00fee Heort innanweard",
    "folmum gefr\u00e6twod. Fela \u00fe\u00e6ra w\u00e6s,",
    "wera ond wifa, \u00fee \u00fe\u00e6t winreced,",
    "gestsele gyredon. Goldfag scinon",
    "web \u00e6fter wagum, wundorsiona fela",
    "secga gehwylcum \u00feara \u00fee on swylc stara\u00f0.",
    "W\u00e6s \u00fe\u00e6t beorhte bold tobrocen swi\u00f0e,",
    "eal inneweard irenbendum f\u00e6st,",
    "heorras tohlidene. Hrof ana gen\u00e6s,",
    "ealles ansund, \u00fee se agl\u00e6ca,",
    "fyrend\u00e6dum fag, on fleam gewand,",
    "aldres orwena. No \u00fe\u00e6t y\u00f0e by\u00f0",
    "to befleonne, fremme se \u00fee wille,",
    "ac gesecan sceal sawlberendra,",
    "nyde genydde, ni\u00fe\u00f0a bearna,",
    "grundbuendra gearwe stowe,",
    "\u00fe\u00e6r his lichoma legerbedde f\u00e6st",
    "swefe\u00fe \u00e6fter symle. \u00fea w\u00e6s s\u00e6l ond m\u00e6l",
    "\u00fe\u00e6t to healle gang Healfdenes sunu;",
    "wolde self cyning symbel \u00feicgan.",
    "Ne gefr\u00e6gen ic \u00fea m\u00e6g\u00fee maran weorode",
    "ymb hyra sincgyfan sel geb\u00e6ran.",
    "Bugon \u00fea to bence bl\u00e6dagande,",
    "fylle gef\u00e6gon; f\u00e6gere ge\u00fe\u00e6gon",
    "medoful manig magas \u00feara",
    "swi\u00f0hicgende on sele \u00feam hean,",
    "Hro\u00f0gar ond Hro\u00feulf. Heorot innan w\u00e6s",
    "freondum afylled; nalles facenstafas",
    "|eodscyldingas \u00feenden fremedon.",
    "Forgeaf \u00fea Beowulfe bearn Healfdenes",
    "segen gyldenne sigores to leane;",
    "hroden hildecumbor, helm ond byrnan,",
    "m\u00e6re ma\u00f0\u00feumsweord manige gesawon",
    "beforan beorn beran. Beowulf ge\u00feah",
    "ful on flette; no he \u00fe\u00e6re feohgyfte",
    "for sceotendum scamigan \u00f0orfte.",
    "Ne gefr\u00e6gn ic freondlicor feower madmas",
    "golde gegyrede gummanna fela",
    "in ealobence o\u00f0rum gesellan.",
    "Ymb \u00fe\u00e6s helmes hrof heafodbeorge",
    "wirum bewunden walu utan heold,",
    "\u00fe\u00e6t him fela laf frecne ne meahton",
    "scurheard sce\u00fe\u00f0an, \u00feonne scyldfreca",
    "ongean gramum gangan scolde.",
    "Heht \u00f0a eorla hleo eahta mearas",
    "f\u00e6tedhleore on flet teon,",
    "in under eoderas. \u00feara anum stod",
    "sadol searwum fah, since gewur\u00fead;",
    "\u00fe\u00e6t w\u00e6s hildesetl heahcyninges,",
    "\u00f0onne sweorda gelac sunu Healfdenes",
    "efnan wolde. N\u00e6fre on ore l\u00e6g",
    "widcu\u00fees wig, \u00f0onne walu feollon.",
    "Ond \u00f0a Beowulfe bega gehw\u00e6\u00feres",
    "eodor Ingwina onweald geteah,",
    "wicga ond w\u00e6pna, het hine wel brucan.",
    "Swa manlice m\u00e6re \u00feeoden,",
    "hordweard h\u00e6le\u00fea, hea\u00feor\u00e6sas geald",
    "mearum ond madmum, swa hy n\u00e6fre man lyh\u00f0,",
    "se \u00fee secgan wile so\u00f0 \u00e6fter rihte.",
    "\u00f0a gyt \u00e6ghwylcum eorla drihten",
    "\u00feara \u00fee mid Beowulfe brimlade teah",
    "on \u00fe\u00e6re medubence ma\u00fe\u00f0um gesealde,",
    "yrfelafe, ond \u00feone \u00e6nne heht",
    "golde forgyldan, \u00feone \u00f0e Grendel \u00e6r",
    "mane acwealde, swa he hyra ma wolde,",
    "nefne him witig god wyrd forstode",
    "ond \u00f0\u00e6s mannes mod. Metod eallum weold",
    "gumena cynnes, swa he nu git de\u00f0.",
    "For\u00fean bi\u00f0 andgit \u00e6ghw\u00e6r selest,",
    "ferh\u00f0es fore\u00feanc. Fela sceal gebidan",
    "leofes ond la\u00fees se \u00fee longe her",
    "on \u00f0yssum windagum worolde bruce\u00f0.",
    "\u00fe\u00e6r w\u00e6s sang ond sweg samod \u00e6tg\u00e6dere",
    "fore Healfdenes hildewisan,",
    "gomenwudu greted, gid oft wrecen,",
    "\u00f0onne healgamen Hro\u00fegares scop",
    "\u00e6fter medobence m\u00e6nan scolde",
    "be Finnes eaferum, \u00f0a hie se f\u00e6r begeat,",
    "h\u00e6le\u00f0 Healfdena, Hn\u00e6f Scyldinga,",
    "in Fresw\u00e6le feallan scolde.",
    "Ne huru Hildeburh herian \u00feorfte",
    "Eotena treowe; unsynnum wear\u00f0",
    "beloren leofum \u00e6t \u00feam lindplegan,",
    "bearnum ond bro\u00f0rum; hie on gebyrd hruron,",
    "gare wunde. \u00fe\u00e6t w\u00e6s geomuru ides.",
    "Nalles holinga Hoces dohtor",
    "meotodsceaft bemearn, sy\u00fe\u00f0an morgen com,",
    "\u00f0a heo under swegle geseon meahte",
    "mor\u00feorbealo maga, \u00fe\u00e6r heo \u00e6r m\u00e6ste heold",
    "worolde wynne. Wig ealle fornam",
    "Finnes \u00feegnas nemne feaum anum,",
    "\u00fe\u00e6t he ne mehte on \u00fe\u00e6m me\u00f0elstede",
    "wig Hengeste wiht gefeohtan,",
    "ne \u00fea wealafe wige for\u00feringan",
    "\u00feeodnes \u00f0egna. ac hig him ge\u00feingo budon,",
    "\u00fe\u00e6t hie him o\u00f0er flet eal gerymdon,",
    "healle ond heahsetl, \u00fe\u00e6t hie healfre geweald",
    "wi\u00f0 Eotena bearn agan moston,",
    "ond \u00e6t feohgyftum Folcwaldan sunu",
    "dogra gehwylce Dene weor\u00feode,",
    "Hengestes heap hringum wenede",
    "efne swa swi\u00f0e sincgestreonum",
    "f\u00e6ttan goldes, swa he Fresena cyn",
    "on beorsele byldan wolde.",
    "\u00f0a hie getruwedon on twa healfa",
    "f\u00e6ste frio\u00f0uw\u00e6re. Fin Hengeste",
    "elne, unflitme a\u00f0um benemde",
    "\u00fe\u00e6t he \u00fea wealafe weotena dome",
    "arum heolde, \u00fe\u00e6t \u00f0\u00e6r \u00e6nig mon",
    "wordum ne worcum w\u00e6re ne br\u00e6ce,",
    "ne \u00feurh inwitsearo \u00e6fre gem\u00e6nden",
    "\u00f0eah hie hira beaggyfan banan folgedon",
    "\u00f0eodenlease, \u00fea him swa ge\u00feearfod w\u00e6s.",
    "gyf \u00feonne Frysna hwylc frecnan spr\u00e6ce",
    "\u00f0\u00e6s mor\u00feorhetes myndgiend w\u00e6re,",
    "\u00feonne hit sweordes ecg se\u00f0an scolde.",
    "Ad w\u00e6s ge\u00e6fned ond icge gold",
    "ah\u00e6fen of horde. Herescyldinga",
    "betst beadorinca w\u00e6s on b\u00e6l gearu.",
    "\u00e6t \u00fe\u00e6m ade w\u00e6s e\u00fegesyne",
    "swatfah syrce, swyn ealgylden,",
    "eofer irenheard, \u00e6\u00feeling manig",
    "wundum awyrded; sume on w\u00e6le crungon.",
    "Het \u00f0a Hildeburh \u00e6t Hn\u00e6fes ade",
    "hire selfre sunu sweolo\u00f0e bef\u00e6stan,",
    "banfatu b\u00e6rnan ond on b\u00e6l don",
    "eame on eaxle. Ides gnornode,",
    "geomrode giddum. Gu\u00f0rinc astah.",
    "Wand to wolcnum w\u00e6lfyra m\u00e6st,",
    "hlynode for hlawe; hafelan multon,",
    "bengeato burston, \u00f0onne blod \u00e6tspranc,",
    "la\u00f0bite lices. Lig ealle forswealg,",
    "g\u00e6sta gifrost, \u00feara \u00f0e \u00fe\u00e6r gu\u00f0 fornam",
    "bega folces; w\u00e6s hira bl\u00e6d scacen.",
    "Gewiton him \u00f0a wigend wica neosian,",
    "freondum befeallen, Frysland geseon,",
    "hamas ond heaburh. Hengest \u00f0a gyt",
    "w\u00e6lfagne winter wunode mid Finne",
    "eal unhlitme. Eard gemunde,",
    "\u00feeah \u00fee he ne meahte on mere drifan",
    "hringedstefnan; holm storme weol,",
    "won wi\u00f0 winde, winter y\u00fee beleac",
    "isgebinde, o\u00fe\u00f0\u00e6t o\u00feer com",
    "gear in geardas, swa nu gyt de\u00f0,",
    "\u00fea \u00f0e syngales sele bewitia\u00f0,",
    "wuldortorhtan weder. \u00f0a w\u00e6s winter scacen,",
    "f\u00e6ger foldan bearm. Fundode wrecca,",
    "gist of geardum; he to gyrnwr\u00e6ce",
    "swi\u00f0or \u00feohte \u00feonne to s\u00e6lade,",
    "gif he torngemot \u00feurhteon mihte",
    "\u00fe\u00e6t he Eotena bearn inne gemunde.",
    "Swa he ne forwyrnde woroldr\u00e6denne,",
    "\u00feonne him Hunlafing hildeleoman,",
    "billa selest, on bearm dyde,",
    "\u00fe\u00e6s w\u00e6ron mid Eotenum ecge cu\u00f0e.",
    "Swylce ferh\u00f0frecan Fin eft begeat",
    "sweordbealo sli\u00f0en \u00e6t his selfes ham,",
    "si\u00fe\u00f0an grimne gripe Gu\u00f0laf ond Oslaf",
    "\u00e6fter s\u00e6si\u00f0e, sorge, m\u00e6ndon,",
    "\u00e6twiton weana d\u00e6l; ne meahte w\u00e6fre mod",
    "forhabban in hre\u00fere. \u00f0a w\u00e6s heal roden",
    "feonda feorum, swilce Fin sl\u00e6gen,",
    "cyning on cor\u00fere, ond seo cwen numen.",
    "Sceotend Scyldinga to scypon feredon",
    "eal ingesteald eor\u00f0cyninges,",
    "swylce hie \u00e6t Finnes ham findan meahton",
    "sigla, searogimma. Hie on s\u00e6lade",
    "drihtlice wif to Denum feredon,",
    "l\u00e6ddon to leodum. Leo\u00f0 w\u00e6s asungen,",
    "gleomannes gyd. Gamen eft astah,",
    "beorhtode bencsweg; byrelas sealdon",
    "win of wunderfatum. \u00fea cwom Wealh\u00feeo for\u00f0",
    "gan under gyldnum beage, \u00fe\u00e6r \u00fea godan twegen",
    "s\u00e6ton suhtergef\u00e6deran; \u00fea gyt w\u00e6s hiera sib \u00e6tg\u00e6dere,",
    "\u00e6ghwylc o\u00f0rum trywe. Swylce \u00fe\u00e6r Unfer\u00fe \u00feyle",
    "\u00e6t fotum s\u00e6t frean Scyldinga; gehwylc hiora his ferh\u00fee treowde,",
    "\u00fe\u00e6t he h\u00e6fde mod micel, \u00feeah \u00fee he his magum n\u00e6re",
    "arf\u00e6st \u00e6t ecga gelacum. Spr\u00e6c \u00f0a ides Scyldinga:",
    "Onfoh \u00feissum fulle, freodrihten min,",
    "sinces brytta. \u00feu on s\u00e6lum wes,",
    "goldwine gumena, ond to Geatum spr\u00e6c",
    "mildum wordum, swa sceal man don.",
    "Beo wi\u00f0 Geatas gl\u00e6d, geofena gemyndig,",
    "nean ond feorran \u00feu nu hafast.",
    "Me man s\u00e6gde \u00fe\u00e6t \u00feu \u00f0e for sunu wolde",
    "hererinc habban. Heorot is gef\u00e6lsod,",
    "beahsele beorhta; bruc \u00feenden \u00feu mote",
    "manigra medo, ond \u00feinum magum l\u00e6f",
    "folc ond rice, \u00feonne \u00f0u for\u00f0 scyle",
    "metodsceaft seon. Ic minne can",
    "gl\u00e6dne Hro\u00feulf, \u00fe\u00e6t he \u00fea geogo\u00f0e wile",
    "arum healdan, gyf \u00feu \u00e6r \u00feonne he,",
    "wine Scildinga, worold ofl\u00e6test;",
    "wene ic \u00fe\u00e6t he mid gode gyldan wille",
    "uncran eaferan, gif he \u00fe\u00e6t eal gemon,",
    "hw\u00e6t wit to willan ond to wor\u00f0myndum",
    "umborwesendum \u00e6r arna gefremedon.",
    "Hwearf \u00fea bi bence \u00fe\u00e6r hyre byre w\u00e6ron,",
    "Hre\u00f0ric ond Hro\u00f0mund, ond h\u00e6le\u00fea bearn,",
    "giogo\u00f0 \u00e6tg\u00e6dere; \u00fe\u00e6r se goda s\u00e6t,",
    "Beowulf Geata, be \u00fe\u00e6m gebro\u00f0rum tw\u00e6m.",
    "Him w\u00e6s ful boren ond freondla\u00feu",
    "wordum bew\u00e6gned, ond wunden gold",
    "estum geeawed, earmreade twa,",
    "hr\u00e6gl ond hringas, healsbeaga m\u00e6st",
    "\u00feara \u00fee ic on foldan gefr\u00e6gen h\u00e6bbe.",
    "N\u00e6nigne ic under swegle selran hyrde",
    "hordma\u00f0\u00f0um h\u00e6le\u00fea, sy\u00fe\u00f0an Hama \u00e6tw\u00e6g",
    "to \u00fe\u00e6re byrhtan byrig Brosinga mene,",
    "sigle ond sincf\u00e6t; searoni\u00f0as fleah",
    "Eormenrices, geceas ecne r\u00e6d.",
    "\u00feone hring h\u00e6fde Higelac Geata,",
    "nefa Swertinges, nyhstan si\u00f0e,",
    "si\u00f0\u00fean he under segne sinc ealgode,",
    "w\u00e6lreaf werede; hyne wyrd fornam,",
    "sy\u00fe\u00f0an he for wlenco wean ahsode,",
    "f\u00e6h\u00f0e to Frysum. He \u00fea fr\u00e6twe w\u00e6g,",
    "eorclanstanas ofer y\u00f0a ful,",
    "rice \u00feeoden; he under rande gecranc.",
    "Gehwearf \u00fea in Francna f\u00e6\u00fem feorh cyninges,",
    "breostgew\u00e6du ond se beah somod;",
    "wyrsan wigfrecan w\u00e6l reafedon",
    "\u00e6fter gu\u00f0sceare, Geata leode,",
    "hreawic heoldon. Heal swege onfeng.",
    "Wealh\u00f0eo ma\u00feelode, heo fore \u00fe\u00e6m werede spr\u00e6c:",
    "Bruc \u00f0isses beages, Beowulf leofa,",
    "hyse, mid h\u00e6le, ond \u00feisses hr\u00e6gles neot,",
    "\u00feeodgestreona, ond ge\u00feeoh tela,",
    "cen \u00feec mid cr\u00e6fte ond \u00feyssum cnyhtum wes",
    "lara li\u00f0e; ic \u00fee \u00fe\u00e6s lean geman.",
    "Hafast \u00feu gefered \u00fe\u00e6t \u00f0e feor ond neah",
    "ealne wideferh\u00fe weras ehtiga\u00f0,",
    "efne swa side swa s\u00e6 bebuge\u00f0,",
    "windgeard, weallas. Wes \u00feenden \u00feu lifige,",
    "\u00e6\u00feeling, eadig. Ic \u00fee an tela",
    "sincgestreona. Beo \u00feu suna minum",
    "d\u00e6dum gedefe, dreamhealdende.",
    "Her is \u00e6ghwylc eorl o\u00ferum getrywe,",
    "modes milde, mandrihtne hold;",
    "\u00feegnas syndon ge\u00few\u00e6re, \u00feeod ealgearo,",
    "druncne dryhtguman do\u00f0 swa ic bidde.",
    "Eode \u00fea to setle. \u00fe\u00e6r w\u00e6s symbla cyst;",
    "druncon win weras. Wyrd ne cu\u00feon,",
    "geosceaft grimme, swa hit agangen wear\u00f0",
    "eorla manegum, sy\u00fe\u00f0an \u00e6fen cwom",
    "ond him Hro\u00fegar gewat to hofe sinum,",
    "rice to r\u00e6ste. Reced weardode",
    "unrim eorla, swa hie oft \u00e6r dydon.",
    "Benc\u00feelu beredon; hit geondbr\u00e6ded wear\u00f0",
    "beddum ond bolstrum. Beorscealca sum",
    "fus ond f\u00e6ge fletr\u00e6ste gebeag.",
    "Setton him to heafdon hilderandas,",
    "bordwudu beorhtan; \u00fe\u00e6r on bence w\u00e6s",
    "ofer \u00e6\u00feelinge y\u00fegesene",
    "hea\u00feosteapa helm, hringed byrne,",
    "\u00ferecwudu \u00ferymlic. W\u00e6s \u00feeaw hyra",
    "\u00fe\u00e6t hie oft w\u00e6ron an wig gearwe,",
    "ge \u00e6t ham ge on herge, ge gehw\u00e6\u00feer \u00feara,",
    "efne swylce m\u00e6la swylce hira mandryhtne",
    "\u00feearf ges\u00e6lde; w\u00e6s seo \u00feeod tilu.",
    "Sigon \u00fea to sl\u00e6pe. Sum sare angeald",
    "\u00e6fenr\u00e6ste, swa him ful oft gelamp,",
    "si\u00fe\u00f0an goldsele Grendel warode,",
    "unriht \u00e6fnde, o\u00fe\u00fe\u00e6t ende becwom,",
    "swylt \u00e6fter synnum. \u00fe\u00e6t gesyne wear\u00fe,",
    "widcu\u00fe werum, \u00fe\u00e6tte wrecend \u00fea gyt",
    "lifde \u00e6fter la\u00feum, lange \u00ferage,",
    "\u00e6fter gu\u00f0ceare. Grendles modor,",
    "ides, agl\u00e6cwif, yrm\u00fee gemunde,",
    "se \u00fee w\u00e6teregesan wunian scolde,",
    "cealde streamas, si\u00fe\u00f0an Cain wear\u00f0",
    "to ecgbanan angan bre\u00feer,",
    "f\u00e6derenm\u00e6ge; he \u00fea fag gewat,",
    "mor\u00fere gemearcod, mandream fleon,",
    "westen warode. \u00feanon woc fela",
    "geosceaftgasta; w\u00e6s \u00fe\u00e6ra Grendel sum,",
    "heorowearh hetelic, se \u00e6t Heorote fand",
    "w\u00e6ccendne wer wiges bidan.",
    "\u00fe\u00e6r him agl\u00e6ca \u00e6tgr\u00e6pe wear\u00f0;",
    "hw\u00e6\u00fere he gemunde m\u00e6genes strenge,",
    "gimf\u00e6ste gife \u00f0e him god sealde,",
    "ond him to anwaldan are gelyfde,",
    "frofre ond fultum; \u00f0y he \u00feone feond ofercwom,",
    "gehn\u00e6gde helle gast. \u00fea he hean gewat,",
    "dreame bed\u00e6led, dea\u00fewic seon,",
    "mancynnes feond, ond his modor \u00fea gyt,",
    "gifre ond galgmod, gegan wolde",
    "sorhfulne si\u00f0, sunu dea\u00f0 wrecan.",
    "Com \u00fea to Heorote, \u00f0\u00e6r Hringdene",
    "geond \u00fe\u00e6t s\u00e6ld sw\u00e6fun. \u00fea \u00f0\u00e6r sona wear\u00f0",
    "edhwyrft eorlum, si\u00fe\u00f0an inne fealh",
    "Grendles modor. W\u00e6s se gryre l\u00e6ssa",
    "efne swa micle swa bi\u00f0 m\u00e6g\u00fea cr\u00e6ft,",
    "wiggryre wifes, be w\u00e6pnedmen,",
    "\u00feonne heoru bunden, hamere ge\u00feuren,",
    "sweord swate fah swin ofer helme",
    "ecgum dyhttig andweard scire\u00f0.",
    "\u00fea w\u00e6s on healle heardecg togen",
    "sweord ofer setlum, sidrand manig",
    "hafen handa f\u00e6st; helm ne gemunde,",
    "byrnan side, \u00fea hine se broga angeat.",
    "Heo w\u00e6s on ofste, wolde ut \u00feanon,",
    "feore beorgan, \u00fea heo onfunden w\u00e6s.",
    "Hra\u00f0e heo \u00e6\u00feelinga anne h\u00e6fde",
    "f\u00e6ste befangen, \u00fea heo to fenne gang.",
    "Se w\u00e6s Hro\u00fegare h\u00e6le\u00fea leofost",
    "on gesi\u00f0es had be s\u00e6m tweonum,",
    "rice randwiga, \u00feone \u00f0e heo on r\u00e6ste abreat,",
    "bl\u00e6df\u00e6stne beorn. N\u00e6s Beowulf \u00f0\u00e6r,",
    "ac w\u00e6s o\u00feer in \u00e6r geteohhod",
    "\u00e6fter ma\u00fe\u00f0umgife m\u00e6rum Geate.",
    "Hream wear\u00f0 in Heorote; heo under heolfre genam",
    "cu\u00fee folme; cearu w\u00e6s geniwod,",
    "geworden in wicun. Ne w\u00e6s \u00fe\u00e6t gewrixle til,",
    "\u00fe\u00e6t hie on ba healfa bicgan scoldon",
    "freonda feorum. \u00fea w\u00e6s frod cyning,",
    "har hilderinc, on hreon mode,",
    "sy\u00f0\u00fean he aldor\u00feegn unlyfigendne,",
    "\u00feone deorestan deadne wisse.",
    "Hra\u00fee w\u00e6s to bure Beowulf fetod,",
    "sigoreadig secg. Samod \u00e6rd\u00e6ge",
    "eode eorla sum, \u00e6\u00feele cempa",
    "self mid gesi\u00f0um \u00fe\u00e6r se snotera bad,",
    "hw\u00e6\u00feer him alwalda \u00e6fre wille",
    "\u00e6fter weaspelle wyrpe gefremman.",
    "Gang \u00f0a \u00e6fter flore fyrdwyr\u00f0e man",
    "mid his handscale healwudu dynede,",
    "\u00fe\u00e6t he \u00feone wisan wordum n\u00e6gde",
    "frean Ingwina, fr\u00e6gn gif him w\u00e6re",
    "\u00e6fter neodla\u00f0um niht get\u00e6se.",
    "Hro\u00f0gar ma\u00feelode, helm Scyldinga:",
    "Ne frin \u00feu \u00e6fter s\u00e6lum. Sorh is geniwod",
    "Denigea leodum. Dead is \u00e6schere,",
    "Yrmenlafes yldra bro\u00feor,",
    "min runwita ond min r\u00e6dbora,",
    "eaxlgestealla, \u00f0onne we on orlege",
    "hafelan weredon, \u00feonne hniton fe\u00fean,",
    "eoferas cynsedan. Swylc scolde eorl wesan,",
    "\u00e6\u00feeling \u00e6rgod, swylc \u00e6schere w\u00e6s.",
    "Wear\u00f0 him on Heorote to handbanan",
    "w\u00e6lg\u00e6st w\u00e6fre; ic ne wat hw\u00e6der",
    "atol \u00e6se wlanc eftsi\u00f0as teah,",
    "fylle gef\u00e6gnod. Heo \u00fea f\u00e6h\u00f0e wr\u00e6c",
    "\u00fee \u00feu gystranniht Grendel cwealdest",
    "\u00feurh h\u00e6stne had heardum clammum,",
    "for\u00fean he to lange leode mine",
    "wanode ond wyrde. He \u00e6t wige gecrang",
    "ealdres scyldig, ond nu o\u00feer cwom",
    "mihtig mansca\u00f0a, wolde hyre m\u00e6g wrecan,",
    "ge feor hafa\u00f0 f\u00e6h\u00f0e gest\u00e6led",
    "(\u00fe\u00e6s \u00fee \u00feincean m\u00e6g \u00feegne monegum,",
    "se \u00fee \u00e6fter sincgyfan on sefan greote\u00fe),",
    "hre\u00feerbealo hearde; nu seo hand lige\u00f0,",
    "se \u00fee eow welhwylcra wilna dohte.",
    "Ic \u00fe\u00e6t londbuend, leode mine,",
    "seler\u00e6dende, secgan hyrde",
    "\u00fe\u00e6t hie gesawon swylce twegen",
    "micle mearcstapan moras healdan,",
    "ellorg\u00e6stas. \u00f0\u00e6ra o\u00f0er w\u00e6s,",
    "\u00fe\u00e6s \u00fee hie gewislicost gewitan meahton,",
    "idese onlicn\u00e6s; o\u00f0er earmsceapen",
    "on weres w\u00e6stmum wr\u00e6clastas tr\u00e6d,",
    "n\u00e6fne he w\u00e6s mara \u00feonne \u00e6nig man o\u00f0er;",
    "\u00feone on geardagum Grendel nemdon",
    "foldbuende. No hie f\u00e6der cunnon,",
    "hw\u00e6\u00feer him \u00e6nig w\u00e6s \u00e6r acenned",
    "dyrnra gasta. Hie dygel lond",
    "warigea\u00f0, wulfhleo\u00feu, windige n\u00e6ssas,",
    "frecne fengelad, \u00f0\u00e6r fyrgenstream",
    "under n\u00e6ssa genipu ni\u00feer gewite\u00f0,",
    "flod under foldan. Nis \u00fe\u00e6t feor heonon",
    "milgemearces \u00fe\u00e6t se mere stande\u00f0;",
    "ofer \u00fe\u00e6m hongia\u00f0 hrinde bearwas,",
    "wudu wyrtum f\u00e6st w\u00e6ter oferhelma\u00f0.",
    "\u00fe\u00e6r m\u00e6g nihta gehw\u00e6m ni\u00f0wundor seon,",
    "fyr on flode. No \u00fe\u00e6s frod leofa\u00f0",
    "gumena bearna, \u00fe\u00e6t \u00feone grund wite;",
    "\u00f0eah \u00fee h\u00e6\u00f0stapa hundum geswenced,",
    "heorot hornum trum, holtwudu sece,",
    "feorran geflymed, \u00e6r he feorh sele\u00f0,",
    "aldor on ofre, \u00e6r he in wille",
    "hafelan hydan. Nis \u00fe\u00e6t heoru stow!",
    "\u00feonon y\u00f0geblond up astige\u00f0",
    "won to wolcnum, \u00feonne wind styre\u00fe,",
    "la\u00f0 gewidru, o\u00f0\u00fe\u00e6t lyft drysma\u00fe,",
    "roderas reota\u00f0. Nu is se r\u00e6d gelang",
    "eft \u00e6t \u00fee anum. Eard git ne const,",
    "frecne stowe, \u00f0\u00e6r \u00feu findan miht",
    "felasinnigne secg; sec gif \u00feu dyrre.",
    "Ic \u00fee \u00fea f\u00e6h\u00f0e feo leanige,",
    "ealdgestreonum, swa ic \u00e6r dyde,",
    "wundnum golde, gyf \u00feu on weg cymest.\"",
    "Beowulf ma\u00feelode, bearn Ecg\u00feeowes:",
    "\"Ne sorga, snotor guma; selre bi\u00f0 \u00e6ghw\u00e6m",
    "\u00fe\u00e6t he his freond wrece, \u00feonne he fela murne.",
    "Ure \u00e6ghwylc sceal ende gebidan",
    "worolde lifes; wyrce se \u00fee mote",
    "domes \u00e6r dea\u00fee; \u00fe\u00e6t bi\u00f0 drihtguman",
    "unlifgendum \u00e6fter selest.",
    "Aris, rices weard, uton ra\u00fee feran",
    "Grendles magan gang sceawigan.",
    "Ic hit \u00fee gehate, no he on helm losa\u00fe,",
    "ne on foldan f\u00e6\u00fem, ne on fyrgenholt,",
    "ne on gyfenes grund, ga \u00fe\u00e6r he wille.",
    "\u00f0ys dogor \u00feu ge\u00feyld hafa",
    "weana gehwylces, swa ic \u00fee wene to.\"",
    "Ahleop \u00f0a se gomela, gode \u00feancode,",
    "mihtigan drihtne, \u00fe\u00e6s se man gespr\u00e6c.",
    "\u00fea w\u00e6s Hro\u00f0gare hors geb\u00e6ted,",
    "wicg wundenfeax. Wisa fengel",
    "geatolic gende; gumfe\u00fea stop",
    "lindh\u00e6bbendra. Lastas w\u00e6ron",
    "\u00e6fter waldswa\u00feum wide gesyne,",
    "gang ofer grundas, \u00fe\u00e6r heo gegnum for",
    "ofer myrcan mor, mago\u00feegna b\u00e6r",
    "\u00feone selestan sawolleasne",
    "\u00feara \u00fee mid Hro\u00f0gare ham eahtode.",
    "Ofereode \u00fea \u00e6\u00feelinga bearn",
    "steap stanhli\u00f0o, stige nearwe,",
    "enge anpa\u00f0as, uncu\u00f0 gelad,",
    "neowle n\u00e6ssas, nicorhusa fela.",
    "He feara sum beforan gengde",
    "wisra monna wong sceawian,",
    "o\u00fe\u00fe\u00e6t he f\u00e6ringa fyrgenbeamas",
    "ofer harne stan hleonian funde,",
    "wynleasne wudu; w\u00e6ter under stod",
    "dreorig ond gedrefed. Denum eallum w\u00e6s,",
    "winum Scyldinga, weorce on mode",
    "to ge\u00feolianne, \u00f0egne monegum,",
    "oncy\u00f0 eorla gehw\u00e6m, sy\u00f0\u00fean \u00e6scheres",
    "on \u00feam holmclife hafelan metton.",
    "Flod blode weol (folc to s\u00e6gon),",
    "hatan heolfre. Horn stundum song",
    "fuslic fyrdleo\u00f0. Fe\u00fea eal ges\u00e6t.",
    "Gesawon \u00f0a \u00e6fter w\u00e6tere wyrmcynnes fela,",
    "sellice s\u00e6dracan, sund cunnian,",
    "swylce on n\u00e6shleo\u00f0um nicras licgean,",
    "\u00f0a on undernm\u00e6l oft bewitiga\u00f0",
    "sorhfulne si\u00f0 on seglrade,",
    "wyrmas ond wildeor; hie on weg hruron,",
    "bitere ond gebolgne, bearhtm ongeaton,",
    "gu\u00f0horn galan. Sumne Geata leod",
    "of flanbogan feores getw\u00e6fde,",
    "y\u00f0gewinnes, \u00fe\u00e6t him on aldre stod",
    "herestr\u00e6l hearda; he on holme w\u00e6s",
    "sundes \u00fee s\u00e6nra, \u00f0e hyne swylt fornam.",
    "Hr\u00e6\u00fee wear\u00f0 on y\u00f0um mid eoferspreotum",
    "heorohocyhtum hearde genearwod,",
    "ni\u00f0a gen\u00e6ged, ond on n\u00e6s togen,",
    "wundorlic w\u00e6gbora; weras sceawedon",
    "gryrelicne gist. Gyrede hine Beowulf",
    "eorlgew\u00e6dum, nalles for ealdre mearn.",
    "Scolde herebyrne hondum gebroden,",
    "sid ond searofah, sund cunnian,",
    "seo \u00f0e bancofan beorgan cu\u00fee,",
    "\u00fe\u00e6t him hildegrap hre\u00fere ne mihte,",
    "eorres inwitfeng, aldre gesce\u00fe\u00f0an;",
    "ac se hwita helm hafelan werede,",
    "se \u00fee meregrundas mengan scolde,",
    "secan sundgebland since geweor\u00f0ad,",
    "befongen freawrasnum, swa hine fyrndagum",
    "worhte w\u00e6pna smi\u00f0, wundrum teode,",
    "besette swinlicum, \u00fe\u00e6t hine sy\u00f0\u00fean no",
    "brond ne beadomecas bitan ne meahton.",
    "N\u00e6s \u00fe\u00e6t \u00feonne m\u00e6tost m\u00e6genfultuma",
    "\u00fe\u00e6t him on \u00f0earfe lah \u00f0yle Hro\u00f0gares;",
    "w\u00e6s \u00fe\u00e6m h\u00e6ftmece Hrunting nama.",
    "\u00fe\u00e6t w\u00e6s an foran ealdgestreona;",
    "ecg w\u00e6s iren, atertanum fah,",
    "ahyrded hea\u00feoswate; n\u00e6fre hit \u00e6t hilde ne swac",
    "manna \u00e6ngum \u00feara \u00fee hit mid mundum bewand,",
    "se \u00f0e gryresi\u00f0as gegan dorste,",
    "folcstede fara; n\u00e6s \u00fe\u00e6t forma si\u00f0",
    "\u00fe\u00e6t hit ellenweorc \u00e6fnan scolde.",
    "Huru ne gemunde mago Ecglafes,",
    "eafo\u00fees cr\u00e6ftig, \u00fe\u00e6t he \u00e6r gespr\u00e6c",
    "wine druncen, \u00fea he \u00fe\u00e6s w\u00e6pnes onlah",
    "selran sweordfrecan. Selfa ne dorste",
    "under y\u00f0a gewin aldre gene\u00fean,",
    "drihtscype dreogan; \u00fe\u00e6r he dome forleas,",
    "ellenm\u00e6r\u00f0um. Ne w\u00e6s \u00fe\u00e6m o\u00f0rum swa,",
    "sy\u00f0\u00fean he hine to gu\u00f0e gegyred h\u00e6fde.",
    "Beowulf ma\u00f0elode, bearn Ecg\u00feeowes:",
    "\"Ge\u00feenc nu, se m\u00e6ra maga Healfdenes,",
    "snottra fengel, nu ic eom si\u00f0es fus,",
    "goldwine gumena, hw\u00e6t wit geo spr\u00e6con,",
    "gif ic \u00e6t \u00feearfe \u00feinre scolde",
    "aldre linnan, \u00fe\u00e6t \u00f0u me a w\u00e6re",
    "for\u00f0gewitenum on f\u00e6der st\u00e6le.",
    "Wes \u00feu mundbora minum mago\u00feegnum,",
    "hondgesellum, gif mec hild nime;",
    "swylce \u00feu \u00f0a madmas \u00fee \u00feu me sealdest,",
    "Hro\u00f0gar leofa, Higelace onsend.",
    "M\u00e6g \u00feonne on \u00fe\u00e6m golde ongitan Geata dryhten,",
    "geseon sunu Hr\u00e6dles, \u00feonne he on \u00fe\u00e6t sinc stara\u00f0,",
    "\u00fe\u00e6t ic gumcystum godne funde",
    "beaga bryttan, breac \u00feonne moste.",
    "Ond \u00feu Unfer\u00f0 l\u00e6t ealde lafe,",
    "wr\u00e6tlic w\u00e6gsweord, widcu\u00f0ne man",
    "heardecg habban; ic me mid Hruntinge",
    "dom gewyrce, o\u00fe\u00f0e mec dea\u00f0 nime\u00f0.\"",
    "\u00e6fter \u00fe\u00e6m wordum Wedergeata leod",
    "efste mid elne, nalas ondsware",
    "bidan wolde; brimwylm onfeng",
    "hilderince. \u00f0a w\u00e6s hwil d\u00e6ges",
    "\u00e6r he \u00feone grundwong ongytan mehte.",
    "Sona \u00fe\u00e6t onfunde se \u00f0e floda begong",
    "heorogifre beheold hund missera,",
    "grim ond gr\u00e6dig, \u00fe\u00e6t \u00fe\u00e6r gumena sum",
    "\u00e6lwihta eard ufan cunnode.",
    "Grap \u00fea togeanes, gu\u00f0rinc gefeng",
    "atolan clommum. No \u00fey \u00e6r in gescod",
    "halan lice; hring utan ymbbearh,",
    "\u00fe\u00e6t heo \u00feone fyrdhom \u00f0urhfon ne mihte,",
    "locene leo\u00f0osyrcan la\u00fean fingrum.",
    "B\u00e6r \u00fea seo brimwylf, \u00fea heo to botme com,",
    "hringa \u00feengel to hofe sinum,",
    "swa he ne mihte, no he \u00fe\u00e6s modig w\u00e6s,",
    "w\u00e6pna gewealdan, ac hine wundra \u00fe\u00e6s fela",
    "swencte on sunde, s\u00e6deor monig",
    "hildetuxum heresyrcan br\u00e6c,",
    "ehton agl\u00e6can. \u00f0a se eorl ongeat",
    "\u00fe\u00e6t he in ni\u00f0sele nathwylcum w\u00e6s,",
    "\u00fe\u00e6r him n\u00e6nig w\u00e6ter wihte ne sce\u00feede,",
    "ne him for hrofsele hrinan ne mehte",
    "f\u00e6rgripe flodes; fyrleoht geseah,",
    "blacne leoman, beorhte scinan.",
    "Ongeat \u00fea se goda grundwyrgenne,",
    "merewif mihtig; m\u00e6genr\u00e6s forgeaf",
    "hildebille, hond sweng ne ofteah,",
    "\u00fe\u00e6t hire on hafelan hringm\u00e6l agol",
    "gr\u00e6dig gu\u00f0leo\u00f0. \u00f0a se gist onfand",
    "\u00fe\u00e6t se beadoleoma bitan nolde,",
    "aldre sce\u00fe\u00f0an, ac seo ecg geswac",
    "\u00f0eodne \u00e6t \u00feearfe; \u00f0olode \u00e6r fela",
    "hondgemota, helm oft gesc\u00e6r,",
    "f\u00e6ges fyrdhr\u00e6gl; \u00f0a w\u00e6s forma si\u00f0",
    "deorum madme, \u00fe\u00e6t his dom al\u00e6g.",
    "Eft w\u00e6s anr\u00e6d, nalas elnes l\u00e6t,",
    "m\u00e6r\u00f0a gemyndig m\u00e6g Hylaces.",
    "Wearp \u00f0a wundenm\u00e6l wr\u00e6ttum gebunden",
    "yrre oretta, \u00fe\u00e6t hit on eor\u00f0an l\u00e6g,",
    "sti\u00f0 ond stylecg; strenge getruwode,",
    "mundgripe m\u00e6genes. Swa sceal man don,",
    "\u00feonne he \u00e6t gu\u00f0e gegan \u00feence\u00f0",
    "longsumne lof, na ymb his lif ceara\u00f0.",
    "Gefeng \u00fea be eaxle (nalas for f\u00e6h\u00f0e mearn)",
    "Gu\u00f0geata leod Grendles modor;",
    "br\u00e6gd \u00fea beadwe heard, \u00fea he gebolgen w\u00e6s,",
    "feorhgeni\u00f0lan, \u00fe\u00e6t heo on flet gebeah.",
    "Heo him eft hra\u00fee andlean forgeald",
    "grimman grapum ond him togeanes feng;",
    "oferwearp \u00fea werigmod wigena strengest,",
    "fe\u00feecempa, \u00fe\u00e6t he on fylle wear\u00f0.",
    "Ofs\u00e6t \u00fea \u00feone selegyst ond hyre seax geteah,",
    "brad ond brunecg, wolde hire bearn wrecan,",
    "angan eaferan. Him on eaxle l\u00e6g",
    "breostnet broden; \u00fe\u00e6t gebearh feore,",
    "wi\u00f0 ord ond wi\u00f0 ecge ingang forstod.",
    "H\u00e6fde \u00f0a forsi\u00f0od sunu Ecg\u00feeowes",
    "under gynne grund, Geata cempa,",
    "nemne him hea\u00f0obyrne helpe gefremede,",
    "herenet hearde, ond halig god",
    "geweold wigsigor; witig drihten,",
    "rodera r\u00e6dend, hit on ryht gesced",
    "y\u00f0elice, sy\u00fe\u00f0an he eft astod.",
    "Geseah \u00f0a on searwum sigeeadig bil,",
    "eald sweord eotenisc, ecgum \u00feyhtig,",
    "wigena weor\u00f0mynd; \u00fe\u00e6t w\u00e6s w\u00e6pna cyst,",
    "buton hit w\u00e6s mare \u00f0onne \u00e6nig mon o\u00f0er",
    "to beadulace \u00e6tberan meahte,",
    "god ond geatolic, giganta geweorc.",
    "He gefeng \u00fea fetelhilt, freca Scyldinga",
    "hreoh ond heorogrim hringm\u00e6l gebr\u00e6gd,",
    "aldres orwena, yrringa sloh,",
    "\u00fe\u00e6t hire wi\u00f0 halse heard grapode,",
    "banhringas br\u00e6c. Bil eal \u00f0urhwod",
    "f\u00e6gne fl\u00e6schoman; heo on flet gecrong.",
    "Sweord w\u00e6s swatig, secg weorce gefeh.",
    "Lixte se leoma, leoht inne stod,",
    "efne swa of hefene hadre scine\u00f0",
    "rodores candel. He \u00e6fter recede wlat;",
    "hwearf \u00fea be wealle, w\u00e6pen hafenade",
    "heard be hiltum Higelaces \u00f0egn,",
    "yrre ond anr\u00e6d. N\u00e6s seo ecg fracod",
    "hilderince, ac he hra\u00fee wolde",
    "Grendle forgyldan gu\u00f0r\u00e6sa fela",
    "\u00f0ara \u00fee he geworhte to Westdenum",
    "oftor micle \u00f0onne on \u00e6nne si\u00f0,",
    "\u00feonne he Hro\u00f0gares heor\u00f0geneatas",
    "sloh on sweofote, sl\u00e6pende fr\u00e6t",
    "folces Denigea fyftyne men",
    "ond o\u00f0er swylc ut offerede,",
    "la\u00f0licu lac. He him \u00fe\u00e6s lean forgeald,",
    "re\u00fee cempa, to \u00f0\u00e6s \u00fee he on r\u00e6ste geseah",
    "gu\u00f0werigne Grendel licgan",
    "aldorleasne, swa him \u00e6r gescod",
    "hild \u00e6t Heorote. Hra wide sprong,",
    "sy\u00fe\u00f0an he \u00e6fter dea\u00f0e drepe \u00ferowade,",
    "heorosweng heardne, ond hine \u00fea heafde becearf.",
    "Sona \u00fe\u00e6t gesawon snottre ceorlas,",
    "\u00fea \u00f0e mid Hro\u00f0gare on holm wliton,",
    "\u00fe\u00e6t w\u00e6s y\u00f0geblond eal gemenged,",
    "brim blode fah. Blondenfeaxe,",
    "gomele ymb godne, ongeador spr\u00e6con",
    "\u00fe\u00e6t hig \u00fe\u00e6s \u00e6\u00f0elinges eft ne wendon",
    "\u00fe\u00e6t he sigehre\u00f0ig secean come",
    "m\u00e6rne \u00feeoden; \u00fea \u00f0\u00e6s monige gewear\u00f0",
    "\u00fe\u00e6t hine seo brimwylf abroten h\u00e6fde.",
    "\u00f0a com non d\u00e6ges. N\u00e6s ofgeafon",
    "hwate Scyldingas; gewat him ham \u00feonon",
    "goldwine gumena. Gistas setan",
    "modes seoce ond on mere staredon,",
    "wiston ond ne wendon \u00fe\u00e6t hie heora winedrihten",
    "selfne gesawon. \u00fea \u00fe\u00e6t sweord ongan",
    "\u00e6fter hea\u00feoswate hildegicelum,",
    "wigbil wanian. \u00fe\u00e6t w\u00e6s wundra sum,",
    "\u00fe\u00e6t hit eal gemealt ise gelicost,",
    "\u00f0onne forstes bend f\u00e6der onl\u00e6te\u00f0,",
    "onwinde\u00f0 w\u00e6lrapas, se geweald hafa\u00f0",
    "s\u00e6la ond m\u00e6la; \u00fe\u00e6t is so\u00f0 metod.",
    "Ne nom he in \u00fe\u00e6m wicum, Wedergeata leod,",
    "ma\u00f0m\u00e6hta ma, \u00feeh he \u00fe\u00e6r monige geseah,",
    "buton \u00feone hafelan ond \u00fea hilt somod",
    "since fage. Sweord \u00e6r gemealt,",
    "forbarn brodenm\u00e6l; w\u00e6s \u00fe\u00e6t blod to \u00fe\u00e6s hat,",
    "\u00e6ttren ellorg\u00e6st se \u00fe\u00e6r inne swealt.",
    "Sona w\u00e6s on sunde se \u00fee \u00e6r \u00e6t s\u00e6cce gebad",
    "wighryre wra\u00f0ra, w\u00e6ter up \u00feurhdeaf.",
    "W\u00e6ron y\u00f0gebland eal gef\u00e6lsod,",
    "eacne eardas, \u00fea se ellorgast",
    "oflet lifdagas ond \u00feas l\u00e6nan gesceaft.",
    "Com \u00fea to lande lidmanna helm",
    "swi\u00f0mod swymman; s\u00e6lace gefeah,",
    "m\u00e6genbyr\u00feenne \u00feara \u00fee he him mid h\u00e6fde.",
    "Eodon him \u00fea togeanes, gode \u00feancodon,",
    "\u00f0ry\u00f0lic \u00feegna heap, \u00feeodnes gefegon,",
    "\u00fe\u00e6s \u00fee hi hyne gesundne geseon moston.",
    "\u00f0a w\u00e6s of \u00fe\u00e6m hroran helm ond byrne",
    "lungre alysed. Lagu drusade,",
    "w\u00e6ter under wolcnum, w\u00e6ldreore fag.",
    "Ferdon for\u00f0 \u00feonon fe\u00feelastum",
    "ferh\u00feum f\u00e6gne, foldweg m\u00e6ton,",
    "cu\u00fee str\u00e6te. Cyningbalde men",
    "from \u00fe\u00e6m holmclife hafelan b\u00e6ron",
    "earfo\u00f0lice heora \u00e6ghw\u00e6\u00ferum,",
    "felamodigra; feower scoldon",
    "on \u00fe\u00e6m w\u00e6lstenge weorcum geferian",
    "to \u00fe\u00e6m goldsele Grendles heafod,",
    "o\u00fe\u00f0\u00e6t semninga to sele comon",
    "frome fyrdhwate feowertyne",
    "Geata gongan; gumdryhten mid",
    "modig on gemonge meodowongas tr\u00e6d.",
    "\u00f0a com in gan ealdor \u00f0egna,",
    "d\u00e6dcene mon dome gewur\u00fead,",
    "h\u00e6le hildedeor, Hro\u00f0gar gretan.",
    "\u00fea w\u00e6s be feaxe on flet boren",
    "Grendles heafod, \u00fe\u00e6r guman druncon,",
    "egeslic for eorlum ond \u00fe\u00e6re idese mid,",
    "wliteseon wr\u00e6tlic; weras on sawon.",
    "Beowulf ma\u00feelode, bearn Ecg\u00feeowes:",
    "\"Hw\u00e6t! we \u00fee \u00feas s\u00e6lac, sunu Healfdenes,",
    "leod Scyldinga, lustum brohton",
    "tires to tacne, \u00fee \u00feu her to locast.",
    "Ic \u00fe\u00e6t unsofte ealdre gedigde",
    "wigge under w\u00e6tere, weorc gene\u00fede",
    "earfo\u00f0lice; \u00e6trihte w\u00e6s",
    "gu\u00f0 getw\u00e6fed, nym\u00f0e mec god scylde.",
    "Ne meahte ic \u00e6t hilde mid Hruntinge",
    "wiht gewyrcan, \u00feeah \u00fe\u00e6t w\u00e6pen duge;",
    "ac me geu\u00f0e ylda waldend",
    "\u00fe\u00e6t ic on wage geseah wlitig hangian",
    "eald sweord eacen (oftost wisode",
    "winigea leasum), \u00fe\u00e6t ic \u00f0y w\u00e6pne gebr\u00e6d.",
    "Ofsloh \u00f0a \u00e6t \u00fe\u00e6re s\u00e6cce, \u00fea me s\u00e6l ageald,",
    "huses hyrdas. \u00fea \u00fe\u00e6t hildebil",
    "forbarn brogdenm\u00e6l, swa \u00fe\u00e6t blod gesprang,",
    "hatost hea\u00feoswata. Ic \u00fe\u00e6t hilt \u00feanan",
    "feondum \u00e6tferede, fyrend\u00e6da wr\u00e6c,",
    "dea\u00f0cwealm Denigea, swa hit gedefe w\u00e6s.",
    "Ic hit \u00fee \u00feonne gehate, \u00fe\u00e6t \u00feu on Heorote most",
    "sorhleas swefan mid \u00feinra secga gedryht",
    "ond \u00feegna gehwylc \u00feinra leoda,",
    "dugu\u00f0e ond iogo\u00fee, \u00fe\u00e6t \u00feu him ondr\u00e6dan ne \u00feearft,",
    "\u00feeoden Scyldinga, on \u00fea healfe,",
    "aldorbealu eorlum, swa \u00feu \u00e6r dydest.\"",
    "\u00f0a w\u00e6s gylden hilt gamelum rince,",
    "harum hildfruman, on hand gyfen,",
    "enta \u00e6rgeweorc; hit on \u00e6ht gehwearf",
    "\u00e6fter deofla hryre Denigea frean,",
    "wundorsmi\u00fea geweorc, ond \u00fea \u00feas worold ofgeaf",
    "gromheort guma, godes ondsaca,",
    "mor\u00f0res scyldig, ond his modor eac,",
    "on geweald gehwearf woroldcyninga",
    "\u00f0\u00e6m selestan be s\u00e6m tweonum",
    "\u00f0ara \u00fee on Scedenigge sceattas d\u00e6lde.",
    "Hro\u00f0gar ma\u00f0elode, hylt sceawode,",
    "ealde lafe, on \u00f0\u00e6m w\u00e6s or writen",
    "fyrngewinnes, sy\u00f0\u00fean flod ofsloh,",
    "gifen geotende, giganta cyn",
    "(frecne geferdon); \u00fe\u00e6t w\u00e6s fremde \u00feeod",
    "ecean dryhtne; him \u00fe\u00e6s endelean",
    "\u00feurh w\u00e6teres wylm waldend sealde.",
    "Swa w\u00e6s on \u00f0\u00e6m scennum sciran goldes",
    "\u00feurh runstafas rihte gemearcod,",
    "geseted ond ges\u00e6d hwam \u00fe\u00e6t sweord geworht,",
    "irena cyst, \u00e6rest w\u00e6re,",
    "wreo\u00feenhilt ond wyrmfah. \u00f0a se wisa spr\u00e6c",
    "sunu Healfdenes (swigedon ealle):",
    "\"\u00fe\u00e6t, la, m\u00e6g secgan se \u00fee so\u00f0 ond riht",
    "freme\u00f0 on folce, feor eal gemon,",
    "eald OEweard, \u00fe\u00e6t \u00f0es eorl w\u00e6re",
    "geboren betera! Bl\u00e6d is ar\u00e6red",
    "geond widwegas, wine min Beowulf,",
    "\u00f0in ofer \u00feeoda gehwylce. Eal \u00feu hit ge\u00feyldum healdest,",
    "m\u00e6gen mid modes snyttrum. Ic \u00fee sceal mine gel\u00e6stan",
    "freode, swa wit fur\u00f0um spr\u00e6con. \u00f0u scealt to frofre weor\u00fean",
    "eal langtwidig leodum \u00feinum,",
    "h\u00e6le\u00f0um to helpe. Ne wear\u00f0 Heremod swa",
    "eaforum Ecgwelan, Arscyldingum;",
    "ne geweox he him to willan, ac to w\u00e6lfealle",
    "ond to dea\u00f0cwalum Deniga leodum;",
    "breat bolgenmod beodgeneatas,",
    "eaxlgesteallan, o\u00fe\u00fe\u00e6t he ana hwearf,",
    "m\u00e6re \u00feeoden, mondreamum from.",
    "\u00f0eah \u00fee hine mihtig god m\u00e6genes wynnum,",
    "eafe\u00feum stepte, ofer ealle men",
    "for\u00f0 gefremede, hw\u00e6\u00feere him on ferh\u00fee greow",
    "breosthord blodreow. Nallas beagas geaf",
    "Denum \u00e6fter dome; dreamleas gebad",
    "\u00fe\u00e6t he \u00fe\u00e6s gewinnes weorc \u00ferowade,",
    "leodbealo longsum. \u00f0u \u00fee l\u00e6r be \u00feon,",
    "gumcyste ongit; ic \u00feis gid be \u00fee",
    "awr\u00e6c wintrum frod. Wundor is to secganne",
    "hu mihtig god manna cynne",
    "\u00feurh sidne sefan snyttru brytta\u00f0,",
    "eard ond eorlscipe; he ah ealra geweald.",
    "Hwilum he on lufan l\u00e6te\u00f0 hworfan",
    "monnes modge\u00feonc m\u00e6ran cynnes,",
    "sele\u00f0 him on e\u00fele eor\u00fean wynne",
    "to healdanne, hleoburh wera,",
    "gede\u00f0 him swa gewealdene worolde d\u00e6las,",
    "side rice, \u00fe\u00e6t he his selfa ne m\u00e6g",
    "for his unsnyttrum ende ge\u00feencean.",
    "Wuna\u00f0 he on wiste; no hine wiht dwele\u00f0",
    "adl ne yldo, ne him inwitsorh",
    "on sefan sweorce\u00f0, ne gesacu ohw\u00e6r",
    "ecghete eowe\u00f0, ac him eal worold",
    "wende\u00f0 on willan (he \u00fe\u00e6t wyrse ne con),",
    "o\u00f0\u00fe\u00e6t him on innan oferhygda d\u00e6l",
    "weaxe\u00f0 ond wrida\u00f0. \u00feonne se weard swefe\u00f0,",
    "sawele hyrde; bi\u00f0 se sl\u00e6p to f\u00e6st,",
    "bisgum gebunden, bona swi\u00f0e neah,",
    "se \u00fee of flanbogan fyrenum sceote\u00f0.",
    "\u00feonne bi\u00f0 on hre\u00fere under helm drepen",
    "biteran str\u00e6le (him bebeorgan ne con),",
    "wom wundorbebodum wergan gastes;",
    "\u00feince\u00f0 him to lytel \u00fe\u00e6t he lange heold,",
    "gytsa\u00f0 gromhydig, nallas on gylp sele\u00f0",
    "f\u00e6dde beagas, ond he \u00fea for\u00f0gesceaft",
    "forgyte\u00f0 ond forgyme\u00f0, \u00fe\u00e6s \u00fee him \u00e6r god sealde,",
    "wuldres waldend, weor\u00f0mynda d\u00e6l.",
    "Hit on endest\u00e6f eft gelimpe\u00f0",
    "\u00fe\u00e6t se lichoma l\u00e6ne gedreose\u00f0,",
    "f\u00e6ge gefealle\u00f0; feh\u00f0 o\u00feer to,",
    "se \u00fee unmurnlice madmas d\u00e6le\u00fe,",
    "eorles \u00e6rgestreon, egesan ne gyme\u00f0.",
    "Bebeorh \u00fee \u00f0one bealoni\u00f0, Beowulf leofa,",
    "secg betsta, ond \u00fee \u00fe\u00e6t selre geceos,",
    "ece r\u00e6das; oferhyda ne gym,",
    "m\u00e6re cempa. Nu is \u00feines m\u00e6gnes bl\u00e6d",
    "ane hwile. Eft sona bi\u00f0",
    "\u00fe\u00e6t \u00feec adl o\u00f0\u00f0e ecg eafo\u00fees getw\u00e6fe\u00f0,",
    "o\u00f0\u00f0e fyres feng, o\u00f0\u00f0e flodes wylm,",
    "o\u00f0\u00f0e gripe meces, o\u00f0\u00f0e gares fliht,",
    "o\u00f0\u00f0e atol yldo; o\u00f0\u00f0e eagena bearhtm",
    "forsite\u00f0 ond forsworce\u00f0; semninga bi\u00f0",
    "\u00fe\u00e6t \u00f0ec, dryhtguma, dea\u00f0 oferswy\u00f0e\u00f0.",
    "Swa ic Hringdena hund missera",
    "weold under wolcnum ond hig wigge beleac",
    "manigum m\u00e6g\u00fea geond \u00feysne middangeard,",
    "\u00e6scum ond ecgum, \u00fe\u00e6t ic me \u00e6nigne",
    "under swegles begong gesacan ne tealde.",
    "Hw\u00e6t, me \u00fe\u00e6s on e\u00fele edwenden cwom,",
    "gyrn \u00e6fter gomene, seo\u00fe\u00f0an Grendel wear\u00f0,",
    "ealdgewinna, ingenga min;",
    "ic \u00fe\u00e6re socne singales w\u00e6g",
    "modceare micle. \u00fe\u00e6s sig metode \u00feanc,",
    "ecean dryhtne, \u00fe\u00e6s \u00f0e ic on aldre gebad",
    "\u00fe\u00e6t ic on \u00feone hafelan heorodreorigne",
    "ofer ealdgewin eagum starige!",
    "Ga nu to setle, symbelwynne dreoh",
    "wigge weor\u00fead; unc sceal worn fela",
    "ma\u00fema gem\u00e6nra, si\u00fe\u00f0an morgen bi\u00f0.\"",
    "Geat w\u00e6s gl\u00e6dmod, geong sona to",
    "setles neosan, swa se snottra heht.",
    "\u00fea w\u00e6s eft swa \u00e6r ellenrofum",
    "fletsittendum f\u00e6gere gereorded",
    "niowan stefne. Nihthelm geswearc",
    "deorc ofer dryhtgumum. Dugu\u00f0 eal aras.",
    "Wolde blondenfeax beddes neosan,",
    "gamela Scylding. Geat unigmetes wel,",
    "rofne randwigan, restan lyste;",
    "sona him sele\u00feegn si\u00f0es wergum,",
    "feorrancundum, for\u00f0 wisade,",
    "se for andrysnum ealle beweotede",
    "\u00feegnes \u00feearfe, swylce \u00fey dogore",
    "hea\u00feoli\u00f0ende habban scoldon.",
    "Reste hine \u00fea rumheort; reced hliuade",
    "geap ond goldfah; g\u00e6st inne sw\u00e6f",
    "o\u00fe\u00fe\u00e6t hrefn blaca heofones wynne",
    "bli\u00f0heort bodode. \u00f0a com beorht scacan",
    "sca\u00fean onetton,",
    "w\u00e6ron \u00e6\u00feelingas eft to leodum",
    "fuse to farenne; wolde feor \u00feanon",
    "cuma collenferh\u00f0 ceoles neosan.",
    "Heht \u00fea se hearda Hrunting beran",
    "sunu Ecglafes, heht his sweord niman,",
    "leoflic iren; s\u00e6gde him \u00fe\u00e6s leanes \u00feanc,",
    "cw\u00e6\u00f0, he \u00feone gu\u00f0wine godne tealde,",
    "wigcr\u00e6ftigne, nales wordum log",
    "meces ecge; \u00fe\u00e6t w\u00e6s modig secg.",
    "Ond \u00fea si\u00f0frome, searwum gearwe",
    "wigend w\u00e6ron; eode weor\u00f0 Denum",
    "\u00e6\u00feeling to yppan, \u00fe\u00e6r se o\u00feer w\u00e6s,",
    "h\u00e6le hildedeor Hro\u00f0gar grette.",
    "Beowulf ma\u00feelode, bearn Ecg\u00feeowes:",
    "\"Nu we s\u00e6li\u00f0end secgan wylla\u00f0,",
    "feorran cumene, \u00fe\u00e6t we fundia\u00fe",
    "Higelac secan. W\u00e6ron her tela",
    "willum bewenede; \u00feu us wel dohtest.",
    "Gif ic \u00feonne on eor\u00fean owihte m\u00e6g",
    "\u00feinre modlufan maran tilian,",
    "gumena dryhten, \u00f0onne ic gyt dyde,",
    "gu\u00f0geweorca, ic beo gearo sona.",
    "Gif ic \u00fe\u00e6t gefricge ofer floda begang,",
    "\u00fe\u00e6t \u00feec ymbsittend egesan \u00feywa\u00f0,",
    "swa \u00feec hetende hwilum dydon,",
    "ic \u00f0e \u00feusenda \u00feegna bringe,",
    "h\u00e6le\u00fea to helpe. Ic on Higelac wat,",
    "Geata dryhten, \u00feeah \u00f0e he geong sy,",
    "folces hyrde, \u00fe\u00e6t he mec fremman wile",
    "wordum ond worcum, \u00fe\u00e6t ic \u00fee wel herige",
    "ond \u00fee to geoce garholt bere,",
    "m\u00e6genes fultum, \u00fe\u00e6r \u00f0e bi\u00f0 manna \u00feearf.",
    "Gif him \u00feonne Hre\u00feric to hofum Geata",
    "ge\u00feinge\u00f0, \u00feeodnes bearn, he m\u00e6g \u00fe\u00e6r fela",
    "freonda findan; feorcy\u00fe\u00f0e beo\u00f0",
    "selran gesohte \u00fe\u00e6m \u00fee him selfa deah.\"",
    "Hro\u00f0gar ma\u00feelode him on ondsware:",
    "\"\u00fee \u00fea wordcwydas wigtig drihten",
    "on sefan sende; ne hyrde ic snotorlicor",
    "on swa geongum feore guman \u00feingian.",
    "\u00feu eart m\u00e6genes strang ond on mode frod,",
    "wis wordcwida. Wen ic talige,",
    "gif \u00fe\u00e6t gegange\u00f0, \u00fe\u00e6t \u00f0e gar nyme\u00f0,",
    "hild heorugrimme, Hre\u00feles eaferan,",
    "adl o\u00fe\u00f0e iren ealdor \u00f0inne,",
    "folces hyrde, ond \u00feu \u00fein feorh hafast,",
    "\u00fe\u00e6t \u00fee S\u00e6geatas selran n\u00e6bben",
    "to geceosenne cyning \u00e6nigne,",
    "hordweard h\u00e6le\u00fea, gyf \u00feu healdan wylt",
    "maga rice. Me \u00fein modsefa",
    "lica\u00f0 leng swa wel, leofa Beowulf.",
    "Hafast \u00feu gefered \u00fe\u00e6t \u00feam folcum sceal,",
    "Geata leodum ond Gardenum,",
    "sib gem\u00e6ne, ond sacu restan,",
    "inwitni\u00feas, \u00fee hie \u00e6r drugon,",
    "wesan, \u00feenden ic wealde widan rices,",
    "ma\u00femas gem\u00e6ne, manig o\u00feerne",
    "godum gegretan ofer ganotes b\u00e6\u00f0;",
    "sceal hringnaca ofer heafu bringan",
    "lac ond luftacen. Ic \u00fea leode wat",
    "ge wi\u00f0 feond ge wi\u00f0 freond f\u00e6ste geworhte,",
    "\u00e6ghw\u00e6s unt\u00e6le ealde wisan.\"",
    "\u00f0a git him eorla hleo inne gesealde,",
    "mago Healfdenes, ma\u00femas [XII];",
    "het hine mid \u00fe\u00e6m lacum leode sw\u00e6se",
    "secean on gesyntum, snude eft cuman.",
    "Gecyste \u00fea cyning \u00e6\u00feelum god,",
    "\u00feeoden Scyldinga, \u00f0egn betstan",
    "ond be healse genam; hruron him tearas,",
    "blondenfeaxum. Him w\u00e6s bega wen,",
    "ealdum infrodum, o\u00feres swi\u00f0or,",
    "\u00fe\u00e6t hie seo\u00f0\u00f0an no geseon moston,",
    "modige on me\u00fele. W\u00e6s him se man to \u00feon leof",
    "\u00fe\u00e6t he \u00feone breostwylm forberan ne mehte,",
    "ac him on hre\u00fere hygebendum f\u00e6st",
    "\u00e6fter deorum men dyrne langa\u00f0",
    "beorn wi\u00f0 blode. Him Beowulf \u00feanan,",
    "gu\u00f0rinc goldwlanc, gr\u00e6smoldan tr\u00e6d",
    "since hremig; s\u00e6genga bad",
    "agendfrean, se \u00fee on ancre rad.",
    "\u00fea w\u00e6s on gange gifu Hro\u00f0gares",
    "oft ge\u00e6hted; \u00fe\u00e6t w\u00e6s an cyning,",
    "\u00e6ghw\u00e6s orleahtre, o\u00fe\u00fe\u00e6t hine yldo benam",
    "m\u00e6genes wynnum, se \u00fee oft manegum scod.",
    "Cwom \u00fea to flode felamodigra,",
    "h\u00e6gstealdra heap, hringnet b\u00e6ron,",
    "locene leo\u00f0osyrcan. Landweard onfand",
    "eftsi\u00f0 eorla, swa he \u00e6r dyde;",
    "no he mid hearme of hli\u00f0es nosan",
    "g\u00e6stas grette, ac him togeanes rad,",
    "cw\u00e6\u00f0 \u00fe\u00e6t wilcuman Wedera leodum",
    "sca\u00fean scirhame to scipe foron.",
    "\u00fea w\u00e6s on sande s\u00e6geap naca",
    "hladen herew\u00e6dum, hringedstefna,",
    "mearum ond ma\u00f0mum; m\u00e6st hlifade",
    "ofer Hro\u00f0gares hordgestreonum.",
    "He \u00fe\u00e6m batwearde bunden golde",
    "swurd gesealde, \u00fe\u00e6t he sy\u00f0\u00fean w\u00e6s",
    "on meodubence ma\u00feme \u00fey weor\u00fera,",
    "yrfelafe. Gewat him on naca",
    "drefan deop w\u00e6ter, Dena land ofgeaf.",
    "\u00fea w\u00e6s be m\u00e6ste merehr\u00e6gla sum,",
    "segl sale f\u00e6st; sundwudu \u00feunede.",
    "No \u00fe\u00e6r wegflotan wind ofer y\u00f0um",
    "si\u00f0es getw\u00e6fde; s\u00e6genga for,",
    "fleat famigheals for\u00f0 ofer y\u00f0e,",
    "bundenstefna ofer brimstreamas,",
    "\u00fe\u00e6t hie Geata clifu ongitan meahton,",
    "cu\u00fee n\u00e6ssas. Ceol up ge\u00ferang",
    "lyftgeswenced, on lande stod.",
    "Hra\u00fee w\u00e6s \u00e6t holme hy\u00f0weard geara,",
    "se \u00fee \u00e6r lange tid leofra manna",
    "fus \u00e6t faro\u00f0e feor wlatode;",
    "s\u00e6lde to sande sidf\u00e6\u00feme scip,",
    "oncerbendum f\u00e6st, \u00fey l\u00e6s hym y\u00fea \u00f0rym",
    "wudu wynsuman forwrecan meahte.",
    "Het \u00fea up beran \u00e6\u00feelinga gestreon,",
    "fr\u00e6twe ond f\u00e6tgold; n\u00e6s him feor \u00feanon",
    "to gesecanne sinces bryttan,",
    "Higelac Hre\u00feling, \u00fe\u00e6r \u00e6t ham wuna\u00f0",
    "selfa mid gesi\u00f0um s\u00e6wealle neah.",
    "Bold w\u00e6s betlic, bregorof cyning,",
    "heah in healle, Hygd swi\u00f0e geong,",
    "wis, wel\u00feungen, \u00feeah \u00f0e wintra lyt",
    "under burhlocan gebiden h\u00e6bbe,",
    "H\u00e6re\u00fees dohtor; n\u00e6s hio hnah swa \u00feeah,",
    "ne to gnea\u00f0 gifa Geata leodum,",
    "ma\u00femgestreona. Mod \u00fery\u00f0o w\u00e6g,",
    "fremu folces cwen, firen ondrysne.",
    "N\u00e6nig \u00fe\u00e6t dorste deor gene\u00fean",
    "sw\u00e6sra gesi\u00f0a, nefne sinfrea,",
    "\u00fe\u00e6t hire an d\u00e6ges eagum starede,",
    "ac him w\u00e6lbende weotode tealde",
    "handgewri\u00feene; hra\u00fee seo\u00fe\u00f0an w\u00e6s",
    "\u00e6fter mundgripe mece ge\u00feinged,",
    "\u00fe\u00e6t hit sceadenm\u00e6l scyran moste,",
    "cwealmbealu cy\u00f0an. Ne bi\u00f0 swylc cwenlic \u00feeaw",
    "idese to efnanne, \u00feeah \u00f0e hio \u00e6nlicu sy,",
    "\u00fe\u00e6tte freo\u00f0uwebbe feores ons\u00e6ce",
    "\u00e6fter ligetorne leofne mannan.",
    "Huru \u00fe\u00e6t onhohsnode Hemminges m\u00e6g;",
    "ealodrincende o\u00f0er s\u00e6dan,",
    "\u00fe\u00e6t hio leodbealewa l\u00e6s gefremede,",
    "inwitni\u00f0a, sy\u00f0\u00f0an \u00e6rest wear\u00f0",
    "gyfen goldhroden geongum cempan,",
    "\u00e6\u00f0elum diore, sy\u00f0\u00f0an hio Offan flet",
    "ofer fealone flod be f\u00e6der lare",
    "si\u00f0e gesohte; \u00f0\u00e6r hio sy\u00f0\u00f0an well",
    "in gumstole, gode, m\u00e6re,",
    "lifgesceafta lifigende breac,",
    "hiold heahlufan wi\u00f0 h\u00e6le\u00fea brego,",
    "ealles moncynnes mine gefr\u00e6ge",
    "\u00feone selestan bi s\u00e6m tweonum,",
    "eormencynnes. For\u00f0am Offa w\u00e6s",
    "geofum ond gu\u00f0um, garcene man,",
    "wide geweor\u00f0od, wisdome heold",
    "e\u00f0el sinne; \u00feonon Eomer woc",
    "h\u00e6le\u00f0um to helpe, Hemminges m\u00e6g,",
    "nefa Garmundes, ni\u00f0a cr\u00e6ftig.",
    "Gewat him \u00f0a se hearda mid his hondscole",
    "sylf \u00e6fter sande s\u00e6wong tredan,",
    "wide waro\u00f0as. Woruldcandel scan,",
    "sigel su\u00f0an fus. Hi si\u00f0 drugon,",
    "elne geeodon, to \u00f0\u00e6s \u00f0e eorla hleo,",
    "bonan Ongen\u00feeoes burgum in innan,",
    "geongne gu\u00f0cyning godne gefrunon",
    "hringas d\u00e6lan. Higelace w\u00e6s",
    "si\u00f0 Beowulfes snude gecy\u00f0ed,",
    "\u00fe\u00e6t \u00f0\u00e6r on wor\u00f0ig wigendra hleo,",
    "lindgestealla, lifigende cwom,",
    "hea\u00f0olaces hal to hofe gongan.",
    "Hra\u00f0e w\u00e6s gerymed, swa se rica bebead,",
    "fe\u00f0egestum flet innanweard.",
    "Ges\u00e6t \u00fea wi\u00f0 sylfne se \u00f0a s\u00e6cce gen\u00e6s,",
    "m\u00e6g wi\u00f0 m\u00e6ge, sy\u00f0\u00f0an mandryhten",
    "\u00feurh hleo\u00f0orcwyde holdne gegrette,",
    "meaglum wordum. Meoduscencum hwearf",
    "geond \u00fe\u00e6t healreced H\u00e6re\u00f0es dohtor,",
    "lufode \u00f0a leode, li\u00f0w\u00e6ge b\u00e6r",
    "h\u00e6le\u00f0um to handa. Higelac ongan",
    "sinne geseldan in sele \u00feam hean",
    "f\u00e6gre fricgcean (hyne fyrwet br\u00e6c,",
    "hwylce S\u00e6geata si\u00f0as w\u00e6ron):",
    "\"Hu lomp eow on lade, leofa Biowulf,",
    "\u00fea \u00f0u f\u00e6ringa feorr gehogodest",
    "s\u00e6cce secean ofer sealt w\u00e6ter,",
    "hilde to Hiorote? Ac \u00f0u Hro\u00f0gare",
    "widcu\u00f0ne wean wihte gebettest,",
    "m\u00e6rum \u00f0eodne? Ic \u00f0\u00e6s modceare",
    "sorhwylmum sea\u00f0, si\u00f0e ne truwode",
    "leofes mannes; ic \u00f0e lange b\u00e6d",
    "\u00fe\u00e6t \u00f0u \u00feone w\u00e6lg\u00e6st wihte ne grette,",
    "lete Su\u00f0dene sylfe geweor\u00f0an",
    "gu\u00f0e wi\u00f0 Grendel. Gode ic \u00feanc secge",
    "\u00fe\u00e6s \u00f0e ic \u00f0e gesundne geseon moste.\"",
    "Biowulf ma\u00f0elode, bearn Ecg\u00f0ioes:",
    "\"\u00fe\u00e6t is undyrne, dryhten Higelac,",
    "micel gemeting, monegum fira,",
    "hwylc orleghwil uncer Grendles",
    "wear\u00f0 on \u00f0am wange, \u00fe\u00e6r he worna fela",
    "Sigescyldingum sorge gefremede,",
    "yrm\u00f0e to aldre. Ic \u00f0\u00e6t eall gewr\u00e6c,",
    "swa begylpan ne \u00feearf Grendeles maga",
    "\u00e6nig ofer eor\u00f0an uhthlem \u00feone,",
    "se \u00f0e lengest leofa\u00f0 la\u00f0an cynnes,",
    "facne bifongen. Ic \u00f0\u00e6r fur\u00f0um cwom",
    "to \u00f0am hringsele Hro\u00f0gar gretan;",
    "sona me se m\u00e6ra mago Healfdenes,",
    "sy\u00f0\u00f0an he modsefan minne cu\u00f0e,",
    "wi\u00f0 his sylfes sunu setl get\u00e6hte.",
    "Weorod w\u00e6s on wynne; ne seah ic widan feorh",
    "under heofones hwealf healsittendra",
    "medudream maran. Hwilum m\u00e6ru cwen,",
    "fri\u00f0usibb folca, flet eall geondhwearf,",
    "b\u00e6dde byre geonge; oft hio beahwri\u00f0an",
    "secge sealde, \u00e6r hie to setle geong.",
    "Hwilum for dugu\u00f0e dohtor Hro\u00f0gares",
    "eorlum on ende ealuw\u00e6ge b\u00e6r;",
    "\u00fea ic Freaware fletsittende",
    "nemnan hyrde, \u00fe\u00e6r hio n\u00e6gled sinc",
    "h\u00e6le\u00f0um sealde. Sio gehaten is,",
    "geong, goldhroden, gladum suna Frodan;",
    "hafa\u00f0 \u00fe\u00e6s geworden wine Scyldinga,",
    "rices hyrde, ond \u00fe\u00e6t r\u00e6d tala\u00f0,",
    "\u00fe\u00e6t he mid \u00f0y wife w\u00e6lf\u00e6h\u00f0a d\u00e6l,",
    "s\u00e6cca gesette. Oft seldan hw\u00e6r",
    "\u00e6fter leodhryre lytle hwile",
    "bongar buge\u00f0, \u00feeah seo bryd duge!",
    "M\u00e6g \u00fe\u00e6s \u00feonne of\u00feyncan \u00f0eodne Hea\u00f0obeardna",
    "ond \u00feegna gehwam \u00feara leoda,",
    "\u00feonne he mid f\u00e6mnan on flett g\u00e6\u00f0,",
    "dryhtbearn Dena, dugu\u00f0a biwenede;",
    "on him gladia\u00f0 gomelra lafe,",
    "heard ond hringm\u00e6l Hea\u00f0abeardna gestreon",
    "\u00feenden hie \u00f0am w\u00e6pnum wealdan moston,",
    "o\u00f0\u00f0\u00e6t hie forl\u00e6ddan to \u00f0am lindplegan",
    "sw\u00e6se gesi\u00f0as ond hyra sylfra feorh.",
    "\u00feonne cwi\u00f0 \u00e6t beore se \u00f0e beah gesyh\u00f0,",
    "eald \u00e6scwiga, se \u00f0e eall geman,",
    "garcwealm gumena (him bi\u00f0 grim sefa),",
    "onginne\u00f0 geomormod geongum cempan",
    "\u00feurh hre\u00f0ra gehygd higes cunnian,",
    "wigbealu weccean, ond \u00fe\u00e6t word acwy\u00f0:",
    "'Meaht \u00f0u, min wine, mece gecnawan",
    "\u00feone \u00fein f\u00e6der to gefeohte b\u00e6r",
    "under heregriman hindeman si\u00f0e,",
    "dyre iren, \u00fe\u00e6r hyne Dene slogon,",
    "weoldon w\u00e6lstowe, sy\u00f0\u00f0an Wi\u00f0ergyld l\u00e6g,",
    "\u00e6fter h\u00e6le\u00fea hryre, hwate Scyldungas?",
    "Nu her \u00feara banena byre nathwylces",
    "fr\u00e6twum hremig on flet g\u00e6\u00f0,",
    "mor\u00f0res gylpe\u00f0, ond \u00feone ma\u00f0\u00feum byre\u00f0,",
    "\u00feone \u00fee \u00f0u mid rihte r\u00e6dan sceoldest.'",
    "Mana\u00f0 swa ond myndga\u00f0 m\u00e6la gehwylce",
    "sarum wordum, o\u00f0\u00f0\u00e6t s\u00e6l cyme\u00f0",
    "\u00fe\u00e6t se f\u00e6mnan \u00feegn fore f\u00e6der d\u00e6dum",
    "\u00e6fter billes bite blodfag swefe\u00f0,",
    "ealdres scyldig; him se o\u00f0er \u00feonan",
    "losa\u00f0 lifigende, con him land geare.",
    "\u00feonne bio\u00f0 abrocene on ba healfe",
    "a\u00f0sweord eorla; sy\u00f0\u00f0an Ingelde",
    "wealla\u00f0 w\u00e6lni\u00f0as, ond him wiflufan",
    "\u00e6fter cearw\u00e6lmum colran weor\u00f0a\u00f0.",
    "\u00fey ic Hea\u00f0obeardna hyldo ne telge,",
    "dryhtsibbe d\u00e6l Denum unf\u00e6cne,",
    "freondscipe f\u00e6stne. Ic sceal for\u00f0 sprecan",
    "gen ymbe Grendel, \u00fe\u00e6t \u00f0u geare cunne,",
    "sinces brytta, to hwan sy\u00f0\u00f0an wear\u00f0",
    "hondr\u00e6s h\u00e6le\u00f0a. Sy\u00f0\u00f0an heofones gim",
    "glad ofer grundas, g\u00e6st yrre cwom,",
    "eatol, \u00e6fengrom, user neosan,",
    "\u00f0\u00e6r we gesunde s\u00e6l weardodon.",
    "\u00fe\u00e6r w\u00e6s Hondscio hild ons\u00e6ge,",
    "feorhbealu f\u00e6gum; he fyrmest l\u00e6g,",
    "gyrded cempa; him Grendel wear\u00f0,",
    "m\u00e6rum magu\u00feegne to mu\u00f0bonan,",
    "leofes mannes lic eall forswealg.",
    "No \u00f0y \u00e6r ut \u00f0a gen idelhende",
    "bona blodigto\u00f0, bealewa gemyndig,",
    "of \u00f0am goldsele gongan wolde,",
    "ac he m\u00e6gnes rof min costode,",
    "grapode gearofolm. Glof hangode",
    "sid ond syllic, searobendum f\u00e6st;",
    "sio w\u00e6s or\u00f0oncum eall gegyrwed",
    "deofles cr\u00e6ftum ond dracan fellum.",
    "He mec \u00fe\u00e6r on innan unsynnigne,",
    "dior d\u00e6dfruma, gedon wolde",
    "manigra sumne; hyt ne mihte swa,",
    "sy\u00f0\u00f0an ic on yrre uppriht astod.",
    "To lang ys to reccenne hu ic \u00f0am leodscea\u00f0an",
    "yfla gehwylces ondlean forgeald;",
    "\u00fe\u00e6r ic, \u00feeoden min, \u00feine leode",
    "weor\u00f0ode weorcum. He on weg losade,",
    "lytle hwile lifwynna breac;",
    "hw\u00e6\u00fere him sio swi\u00f0re swa\u00f0e weardade",
    "hand on Hiorte, ond he hean \u00f0onan",
    "modes geomor meregrund gefeoll.",
    "Me \u00feone w\u00e6lr\u00e6s wine Scildunga",
    "f\u00e6ttan golde fela leanode,",
    "manegum ma\u00f0mum, sy\u00f0\u00f0an mergen com",
    "ond we to symble geseten h\u00e6fdon.",
    "\u00fe\u00e6r w\u00e6s gidd ond gleo. Gomela Scilding,",
    "felafricgende, feorran rehte;",
    "hwilum hildedeor hearpan wynne,",
    "gomenwudu grette, hwilum gyd awr\u00e6c",
    "so\u00f0 ond sarlic, hwilum syllic spell",
    "rehte \u00e6fter rihte rumheort cyning.",
    "Hwilum eft ongan, eldo gebunden,",
    "gomel gu\u00f0wiga giogu\u00f0e cwi\u00f0an,",
    "hildestrengo; hre\u00f0er inne weoll,",
    "\u00feonne he wintrum frod worn gemunde.",
    "Swa we \u00fe\u00e6r inne ondlangne d\u00e6g",
    "niode naman, o\u00f0\u00f0\u00e6t niht becwom",
    "o\u00f0er to yldum. \u00fea w\u00e6s eft hra\u00f0e",
    "gearo gyrnwr\u00e6ce Grendeles modor,",
    "si\u00f0ode sorhfull; sunu dea\u00f0 fornam,",
    "wighete Wedra. Wif unhyre",
    "hyre bearn gewr\u00e6c, beorn acwealde",
    "ellenlice; \u00fe\u00e6r w\u00e6s \u00e6schere,",
    "frodan fyrnwitan, feorh u\u00f0genge.",
    "No\u00f0er hy hine ne moston, sy\u00f0\u00f0an mergen cwom,",
    "dea\u00f0werigne, Denia leode,",
    "bronde forb\u00e6rnan, ne on b\u0119l hladan",
    "leofne mannan; hio \u00fe\u00e6t lic \u00e6tb\u00e6r",
    "feondes f\u00e6\u00f0mum under firgenstream.",
    "\u00fe\u00e6t w\u00e6s Hro\u00f0gare hreowa tornost",
    "\u00feara \u00fee leodfruman lange begeate.",
    "\u00fea se \u00f0eoden mec \u00f0ine life",
    "healsode hreohmod, \u00fe\u00e6t ic on holma ge\u00fering",
    "eorlscipe efnde, ealdre gene\u00f0de,",
    "m\u00e6r\u00f0o fremede; he me mede gehet.",
    "Ic \u00f0a \u00f0\u00e6s w\u00e6lmes, \u00fee is wide cu\u00f0,",
    "grimne gryrelicne grundhyrde fond;",
    "\u00fe\u00e6r unc hwile w\u00e6s hand gem\u00e6ne,",
    "holm heolfre weoll, ond ic heafde becearf",
    "in \u00f0am gu\u00f0sele Grendeles modor",
    "eacnum ecgum, unsofte \u00feonan",
    "feorh o\u00f0ferede. N\u00e6s ic f\u00e6ge \u00fea gyt,",
    "ac me eorla hleo eft gesealde",
    "ma\u00f0ma menigeo, maga Healfdenes.",
    "Swa se \u00f0eodkyning \u00feeawum lyfde.",
    "Nealles ic \u00f0am leanum forloren h\u00e6fde,",
    "m\u00e6gnes mede, ac he me ma\u00f0mas geaf,",
    "sunu Healfdenes, on minne sylfes dom;",
    "\u00f0a ic \u00f0e, beorncyning, bringan wylle,",
    "estum geywan. Gen is eall \u00e6t \u00f0e",
    "lissa gelong; ic lyt hafo",
    "heafodmaga nefne, Hygelac, \u00f0ec.\"",
    "Het \u00f0a in beran eaforheafodsegn,",
    "hea\u00f0osteapne helm, hare byrnan,",
    "gu\u00f0sweord geatolic, gyd \u00e6fter wr\u00e6c:",
    "\"Me \u00f0is hildesceorp Hro\u00f0gar sealde,",
    "snotra fengel, sume worde het",
    "\u00fe\u00e6t ic his \u00e6rest \u00f0e est ges\u00e6gde;",
    "cw\u00e6\u00f0 \u00fe\u00e6t hyt h\u00e6fde Hiorogar cyning,",
    "leod Scyldunga lange hwile;",
    "no \u00f0y \u00e6r suna sinum syllan wolde,",
    "hwatum Heorowearde, \u00feeah he him hold w\u00e6re,",
    "breostgew\u00e6du. Bruc ealles well!\"",
    "Hyrde ic \u00fe\u00e6t \u00feam fr\u00e6twum feower mearas",
    "lungre, gelice, last weardode,",
    "\u00e6ppelfealuwe; he him est geteah",
    "meara ond ma\u00f0ma. Swa sceal m\u00e6g don,",
    "nealles inwitnet o\u00f0rum bregdon",
    "dyrnum cr\u00e6fte, dea\u00f0 renian",
    "hondgesteallan. Hygelace w\u00e6s,",
    "ni\u00f0a heardum, nefa swy\u00f0e hold,",
    "ond gehw\u00e6\u00f0er o\u00f0rum hro\u00fera gemyndig.",
    "Hyrde ic \u00fe\u00e6t he \u00f0one healsbeah Hygde gesealde,",
    "wr\u00e6tlicne wundurma\u00f0\u00f0um, \u00f0one \u00fee him Wealh\u00f0eo geaf,",
    "\u00f0eodnes dohtor, \u00ferio wicg somod",
    "swancor ond sadolbeorht; hyre sy\u00f0\u00f0an w\u00e6s",
    "\u00e6fter beah\u00f0ege breost geweor\u00f0od.",
    "Swa bealdode bearn Ecg\u00f0eowes,",
    "guma gu\u00f0um cu\u00f0, godum d\u00e6dum,",
    "dreah \u00e6fter dome, nealles druncne slog",
    "heor\u00f0geneatas; n\u00e6s him hreoh sefa,",
    "ac he mancynnes m\u00e6ste cr\u00e6fte",
    "ginf\u00e6stan gife, \u00fee him god sealde,",
    "heold hildedeor. Hean w\u00e6s lange,",
    "swa hyne Geata bearn godne ne tealdon,",
    "ne hyne on medobence micles wyr\u00f0ne",
    "drihten Wedera gedon wolde;",
    "swy\u00f0e wendon \u00fe\u00e6t he sleac w\u00e6re,",
    "\u00e6\u00f0eling unfrom. Edwenden cwom",
    "tireadigum menn torna gehwylces.",
    "Het \u00f0a eorla hleo in gefetian,",
    "hea\u00f0orof cyning, Hre\u00f0les lafe",
    "golde gegyrede; n\u00e6s mid Geatum \u00f0a",
    "sincma\u00f0\u00feum selra on sweordes had;",
    "\u00fe\u00e6t he on Biowulfes bearm alegde",
    "ond him gesealde seofan \u00feusendo,",
    "bold ond bregostol. Him w\u00e6s bam samod",
    "on \u00f0am leodscipe lond gecynde,",
    "eard, e\u00f0elriht, o\u00f0rum swi\u00f0or",
    "side rice \u00feam \u00f0\u00e6r selra w\u00e6s.",
    "Eft \u00fe\u00e6t geiode ufaran dogrum",
    "hildehl\u00e6mmum, sy\u00f0\u00f0an Hygelac l\u00e6g",
    "ond Heardrede hildemeceas",
    "under bordhreo\u00f0an to bonan wurdon,",
    "\u00f0a hyne gesohtan on sige\u00feeode",
    "hearde hildefrecan, Hea\u00f0oscilfingas,",
    "ni\u00f0a gen\u00e6gdan nefan Hererices,",
    "sy\u00f0\u00f0an Beowulfe brade rice",
    "on hand gehwearf; he geheold tela",
    "fiftig wintra (w\u00e6s \u00f0a frod cyning,",
    "eald e\u00feelweard), o\u00f0\u00f0\u00e6t an ongan",
    "deorcum nihtum draca ricsian,",
    "se \u00f0e on heaum hofe hord beweotode,",
    "stanbeorh steapne; stig under l\u00e6g,",
    "eldum uncu\u00f0. \u00fe\u00e6r on innan giong",
    "ni\u00f0a nathwylc, se \u00f0e neh gefeng",
    "h\u00e6\u00f0num horde, hond [...],",
    "since fahne. He \u00fe\u00e6t sy\u00f0\u00f0an [...],",
    "\u00feeah \u00f0e he sl\u00e6pende besyred wurde",
    "\u00feeofes cr\u00e6fte; \u00fe\u00e6t sie \u00f0iod onfand,",
    "bufolc beorna, \u00fe\u00e6t he gebolgen w\u00e6s.",
    "Nealles mid gewealdum wyrmhord abr\u00e6c",
    "sylfes willum, se \u00f0e him sare gesceod,",
    "ac for \u00fereanedlan \u00feeow nathwylces",
    "h\u00e6le\u00f0a bearna heteswengeas fleah,",
    "\u00e6rnes \u00feearfa, ond \u00f0\u00e6r inne fealh,",
    "secg synbysig, sona onfunde",
    "\u00fe\u00e6t \u00fe\u00e6r \u00f0am gyste gryrebroga stod;",
    "hw\u00e6\u00f0re earmsceapen",
    "sceapen",
    "\u00fea hyne se f\u00e6r begeat.",
    "Sincf\u00e6t [...]; \u00fe\u00e6r w\u00e6s swylcra fela",
    "in \u00f0am eor\u00f0huse \u00e6rgestreona,",
    "swa hy on geardagum gumena nathwylc,",
    "eormenlafe \u00e6\u00feelan cynnes,",
    "\u00feanchycgende \u00fe\u00e6r gehydde,",
    "deore ma\u00f0mas. Ealle hie dea\u00f0 fornam",
    "\u00e6rran m\u00e6lum, ond se an \u00f0a gen",
    "leoda dugu\u00f0e, se \u00f0\u00e6r lengest hwearf,",
    "weard winegeomor, wende \u00fe\u00e6s ylcan,",
    "\u00fe\u00e6t he lytel f\u00e6c longgestreona",
    "brucan moste. Beorh eallgearo",
    "wunode on wonge w\u00e6tery\u00f0um neah,",
    "niwe be n\u00e6sse, nearocr\u00e6ftum f\u00e6st.",
    "\u00fe\u00e6r on innan b\u00e6r eorlgestreona",
    "hringa hyrde hordwyr\u00f0ne d\u00e6l,",
    "f\u00e6ttan goldes, fea worda cw\u00e6\u00f0:",
    "\"Heald \u00feu nu, hruse, nu h\u00e6le\u00f0 ne moston,",
    "eorla \u00e6hte! Hw\u00e6t, hyt \u00e6r on \u00f0e",
    "gode begeaton. Gu\u00f0dea\u00f0 fornam,",
    "feorhbealo frecne, fyra gehwylcne",
    "leoda minra, \u00feara \u00f0e \u00feis lif ofgeaf,",
    "gesawon seledream. Ic nah hwa sweord wege",
    "o\u00f0\u00f0e feormie f\u00e6ted w\u00e6ge,",
    "dryncf\u00e6t deore; dugu\u00f0 ellor sceoc.",
    "Sceal se hearda helm hyrsted golde",
    "f\u00e6tum befeallen; feormynd swefa\u00f0,",
    "\u00fea \u00f0e beadogriman bywan sceoldon,",
    "ge swylce seo herepad, sio \u00e6t hilde gebad",
    "ofer borda gebr\u00e6c bite irena,",
    "brosna\u00f0 \u00e6fter beorne. Ne m\u00e6g byrnan hring",
    "\u00e6fter wigfruman wide feran,",
    "h\u00e6le\u00f0um be healfe. N\u00e6s hearpan wyn,",
    "gomen gleobeames, ne god hafoc",
    "geond s\u00e6l swinge\u00f0, ne se swifta mearh",
    "burhstede beate\u00f0. Bealocwealm hafa\u00f0",
    "fela feorhcynna for\u00f0 onsended!\"",
    "Swa giomormod gioh\u00f0o m\u00e6nde",
    "an \u00e6fter eallum, unbli\u00f0e hwearf",
    "d\u00e6ges ond nihtes, o\u00f0\u00f0\u00e6t dea\u00f0es wylm",
    "hran \u00e6t heortan. Hordwynne fond",
    "eald uhtscea\u00f0a opene standan,",
    "se \u00f0e byrnende biorgas sece\u00f0,",
    "nacod ni\u00f0draca, nihtes fleoge\u00f0",
    "fyre befangen; hyne foldbuend",
    "swi\u00f0e ondr\u00e6da\u00f0. He gesecean sceall",
    "hord on hrusan, \u00fe\u00e6r he h\u00e6\u00f0en gold",
    "wara\u00f0 wintrum frod, ne by\u00f0 him wihte \u00f0y sel.",
    "Swa se \u00f0eodscea\u00f0a \u00fereo hund wintra",
    "heold on hrusan hord\u00e6rna sum,",
    "eacencr\u00e6ftig, o\u00f0\u00f0\u00e6t hyne an abealch",
    "mon on mode; mandryhtne b\u00e6r",
    "f\u00e6ted w\u00e6ge, frio\u00f0ow\u00e6re b\u00e6d",
    "hlaford sinne. \u00f0a w\u00e6s hord rasod,",
    "onboren beaga hord, bene geti\u00f0ad",
    "feasceaftum men. Frea sceawode",
    "fira fyrngeweorc forman si\u00f0e.",
    "\u00fea se wyrm onwoc, wroht w\u00e6s geniwad;",
    "stonc \u00f0a \u00e6fter stane, stearcheort onfand",
    "feondes fotlast; he to for\u00f0 gestop",
    "dyrnan cr\u00e6fte dracan heafde neah.",
    "Swa m\u00e6g unf\u00e6ge ea\u00f0e gedigan",
    "wean ond wr\u00e6csi\u00f0, se \u00f0e waldendes",
    "hyldo gehealde\u00fe! Hordweard sohte",
    "georne \u00e6fter grunde, wolde guman findan,",
    "\u00feone \u00fee him on sweofote sare geteode,",
    "hat ond hreohmod hl\u00e6w oft ymbehwearf",
    "ealne utanweardne, ne \u00f0\u00e6r \u00e6nig mon",
    "on \u00fe\u00e6re westenne; hw\u00e6\u00f0re wiges gefeh,",
    "beaduwe weorces, hwilum on beorh \u00e6thwearf,",
    "sincf\u00e6t sohte. He \u00fe\u00e6t sona onfand",
    "\u00f0\u00e6t h\u00e6fde gumena sum goldes gefandod,",
    "heahgestreona. Hordweard onbad",
    "earfo\u00f0lice o\u00f0\u00f0\u00e6t \u00e6fen cwom;",
    "w\u00e6s \u00f0a gebolgen beorges hyrde,",
    "wolde se la\u00f0a lige forgyldan",
    "drincf\u00e6t dyre. \u00fea w\u00e6s d\u00e6g sceacen",
    "wyrme on willan; no on wealle l\u00e6g,",
    "bidan wolde, ac mid b\u00e6le for,",
    "fyre gefysed. W\u00e6s se fruma egeslic",
    "leodum on lande, swa hyt lungre wear\u00f0",
    "on hyra sincgifan sare geendod.",
    "\u00f0a se g\u00e6st ongan gledum spiwan,",
    "beorht hofu b\u00e6rnan; bryneleoma stod",
    "eldum on andan. No \u00f0\u00e6r aht cwices",
    "la\u00f0 lyftfloga l\u00e6fan wolde.",
    "W\u00e6s \u00fe\u00e6s wyrmes wig wide gesyne,",
    "nearofages ni\u00f0 nean ond feorran,",
    "hu se gu\u00f0scea\u00f0a Geata leode",
    "hatode ond hynde; hord eft gesceat,",
    "dryhtsele dyrnne, \u00e6r d\u00e6ges hwile.",
    "H\u00e6fde landwara lige befangen,",
    "b\u00e6le ond bronde, beorges getruwode,",
    "wiges ond wealles; him seo wen geleah.",
    "\u00fea w\u00e6s Biowulfe broga gecy\u00f0ed",
    "snude to so\u00f0e, \u00fe\u00e6t his sylfes ham,",
    "bolda selest, brynewylmum mealt,",
    "gifstol Geata. \u00fe\u00e6t \u00f0am godan w\u00e6s",
    "hreow on hre\u00f0re, hygesorga m\u00e6st;",
    "wende se wisa \u00fe\u00e6t he wealdende",
    "ofer ealde riht, ecean dryhtne,",
    "bitre gebulge. Breost innan weoll",
    "\u00feeostrum ge\u00feoncum, swa him ge\u00feywe ne w\u00e6s.",
    "H\u00e6fde ligdraca leoda f\u00e6sten,",
    "ealond utan, eor\u00f0weard \u00f0one",
    "gledum forgrunden; him \u00f0\u00e6s gu\u00f0kyning,",
    "Wedera \u00feioden, wr\u00e6ce leornode.",
    "Heht him \u00fea gewyrcean wigendra hleo",
    "eallirenne, eorla dryhten,",
    "wigbord wr\u00e6tlic; wisse he gearwe",
    "\u00fe\u00e6t him holtwudu helpan ne meahte,",
    "lind wi\u00f0 lige. Sceolde l\u00e6ndaga",
    "\u00e6\u00feeling \u00e6rgod ende gebidan,",
    "worulde lifes, ond se wyrm somod,",
    "\u00feeah \u00f0e hordwelan heolde lange.",
    "Oferhogode \u00f0a hringa fengel",
    "\u00fe\u00e6t he \u00feone widflogan weorode gesohte,",
    "sidan herge; no he him \u00fea s\u00e6cce ondred,",
    "ne him \u00fe\u00e6s wyrmes wig for wiht dyde,",
    "eafo\u00f0 ond ellen, for\u00f0on he \u00e6r fela",
    "nearo ne\u00f0ende ni\u00f0a gedigde,",
    "hildehlemma, sy\u00f0\u00f0an he Hro\u00f0gares,",
    "sigoreadig secg, sele f\u00e6lsode",
    "ond \u00e6t gu\u00f0e forgrap Grendeles m\u00e6gum",
    "la\u00f0an cynnes. No \u00fe\u00e6t l\u00e6sest w\u00e6s",
    "hondgemota, \u00fe\u00e6r mon Hygelac sloh,",
    "sy\u00f0\u00f0an Geata cyning gu\u00f0e r\u00e6sum,",
    "freawine folca Freslondum on,",
    "Hre\u00f0les eafora hiorodryncum swealt,",
    "bille gebeaten. \u00feonan Biowulf com",
    "sylfes cr\u00e6fte, sundnytte dreah;",
    "h\u00e6fde him on earme ana [XXX]",
    "hildegeatwa, \u00fea he to holme beag.",
    "Nealles Hetware hremge \u00feorfton",
    "fe\u00f0ewiges, \u00fee him foran ongean",
    "linde b\u00e6ron; lyt eft becwom",
    "fram \u00feam hildfrecan hames niosan.",
    "Oferswam \u00f0a siole\u00f0a bigong sunu Ecg\u00f0eowes,",
    "earm anhaga, eft to leodum;",
    "\u00fe\u00e6r him Hygd gebead hord ond rice,",
    "beagas ond bregostol, bearne ne truwode",
    "\u00fe\u00e6t he wi\u00f0 \u00e6lfylcum e\u00feelstolas",
    "healdan cu\u00f0e, \u00f0a w\u00e6s Hygelac dead.",
    "No \u00f0y \u00e6r feasceafte findan meahton",
    "\u00e6t \u00f0am \u00e6\u00f0elinge \u00e6nige \u00f0inga,",
    "\u00fe\u00e6t he Heardrede hlaford w\u00e6re",
    "o\u00f0\u00f0e \u00feone cynedom ciosan wolde;",
    "hw\u00e6\u00f0re he him on folce freondlarum heold,",
    "estum mid are, o\u00f0\u00f0\u00e6t he yldra wear\u00f0,",
    "Wedergeatum weold. Hyne wr\u00e6cm\u00e6cgas",
    "ofer s\u00e6 sohtan, suna Ohteres;",
    "h\u00e6fdon hy forhealden helm Scylfinga,",
    "\u00feone selestan s\u00e6cyninga",
    "\u00feara \u00f0e in Swiorice sinc brytnade,",
    "m\u00e6rne \u00feeoden. Him \u00fe\u00e6t to mearce wear\u00f0;",
    "he \u00fe\u00e6r for feorme feorhwunde hleat",
    "sweordes swengum, sunu Hygelaces,",
    "ond him eft gewat Ongen\u00f0ioes bearn",
    "hames niosan, sy\u00f0\u00f0an Heardred l\u00e6g,",
    "let \u00f0one bregostol Biowulf healdan,",
    "Geatum wealdan. \u00fe\u00e6t w\u00e6s god cyning!",
    "Se \u00f0\u00e6s leodhryres lean gemunde",
    "uferan dogrum, Eadgilse wear\u00f0",
    "feasceaftum freond, folce gestepte",
    "ofer s\u00e6 side sunu Ohteres,",
    "wigum ond w\u00e6pnum; he gewr\u00e6c sy\u00f0\u00f0an",
    "cealdum cearsi\u00f0um, cyning ealdre bineat.",
    "Swa he ni\u00f0a gehwane genesen h\u00e6fde,",
    "sli\u00f0ra geslyhta, sunu Ecg\u00f0iowes,",
    "ellenweorca, o\u00f0 \u00f0one anne d\u00e6g",
    "\u00fee he wi\u00f0 \u00feam wyrme gewegan sceolde.",
    "Gewat \u00fea [XII]a sum torne gebolgen",
    "dryhten Geata dracan sceawian.",
    "H\u00e6fde \u00fea gefrunen hwanan sio f\u00e6h\u00f0 aras,",
    "bealoni\u00f0 biorna; him to bearme cwom",
    "ma\u00f0\u00feumf\u00e6t m\u00e6re \u00feurh \u00f0\u00e6s meldan hond.",
    "Se w\u00e6s on \u00f0am \u00f0reate \u00fereotteo\u00f0a secg,",
    "se \u00f0\u00e6s orleges or onstealde,",
    "h\u00e6ft hygegiomor, sceolde hean \u00f0onon",
    "wong wisian. He ofer willan giong",
    "to \u00f0\u00e6s \u00f0e he eor\u00f0sele anne wisse,",
    "hl\u00e6w under hrusan holmwylme neh,",
    "y\u00f0gewinne; se w\u00e6s innan full",
    "wr\u00e6tta ond wira. Weard unhiore,",
    "gearo gu\u00f0freca, goldma\u00f0mas heold,",
    "eald under eor\u00f0an. N\u00e6s \u00fe\u00e6t y\u00f0e ceap",
    "to gegangenne gumena \u00e6nigum!",
    "Ges\u00e6t \u00f0a on n\u00e6sse ni\u00f0heard cyning,",
    "\u00feenden h\u00e6lo abead heor\u00f0geneatum,",
    "goldwine Geata. Him w\u00e6s geomor sefa,",
    "w\u00e6fre ond w\u00e6lfus, wyrd ungemete neah,",
    "se \u00f0one gomelan gretan sceolde,",
    "secean sawle hord, sundur ged\u00e6lan",
    "lif wi\u00f0 lice, no \u00feon lange w\u00e6s",
    "feorh \u00e6\u00feelinges fl\u00e6sce bewunden.",
    "Biowulf ma\u00feelade, bearn Ecg\u00f0eowes:",
    "\"Fela ic on giogo\u00f0e gu\u00f0r\u00e6sa gen\u00e6s,",
    "orleghwila; ic \u00fe\u00e6t eall gemon.",
    "Ic w\u00e6s syfanwintre, \u00fea mec sinca baldor,",
    "freawine folca, \u00e6t minum f\u00e6der genam;",
    "heold mec ond h\u00e6fde Hre\u00f0el cyning,",
    "geaf me sinc ond symbel, sibbe gemunde.",
    "N\u00e6s ic him to life la\u00f0ra owihte,",
    "beorn in burgum, \u00feonne his bearna hwylc,",
    "Herebeald ond H\u00e6\u00f0cyn o\u00f0\u00f0e Hygelac min.",
    "W\u00e6s \u00feam yldestan ungedefelice",
    "m\u00e6ges d\u00e6dum mor\u00feorbed stred,",
    "sy\u00f0\u00f0an hyne H\u00e6\u00f0cyn of hornbogan,",
    "his freawine, flane geswencte,",
    "miste mercelses ond his m\u00e6g ofscet,",
    "bro\u00f0or o\u00f0erne blodigan gare.",
    "\u00fe\u00e6t w\u00e6s feohleas gefeoht, fyrenum gesyngad,",
    "hre\u00f0re hygeme\u00f0e; sceolde hw\u00e6\u00f0re swa \u00feeah",
    "\u00e6\u00f0eling unwrecen ealdres linnan.",
    "Swa bi\u00f0 geomorlic gomelum ceorle",
    "to gebidanne, \u00fe\u00e6t his byre ride",
    "giong on galgan, \u00feonne he gyd wrece,",
    "sarigne sang, \u00feonne his sunu hanga\u00f0",
    "hrefne to hro\u00f0re, ond he him helpe ne m\u00e6g,",
    "eald ond infrod, \u00e6nige gefremman.",
    "Symble bi\u00f0 gemyndgad morna gehwylce",
    "eaforan ellorsi\u00f0; o\u00f0res ne gyme\u00f0",
    "to gebidanne burgum in innan",
    "yrfeweardas, \u00feonne se an hafa\u00f0",
    "\u00feurh dea\u00f0es nyd d\u00e6da gefondad.",
    "Gesyh\u00f0 sorhcearig on his suna bure",
    "winsele westne, windge reste",
    "reote berofene. Ridend swefa\u00f0,",
    "h\u00e6le\u00f0 in ho\u00f0man; nis \u00fe\u00e6r hearpan sweg,",
    "gomen in geardum, swylce \u00f0\u00e6r iu w\u00e6ron.",
    "Gewite\u00f0 \u00feonne on sealman, sorhleo\u00f0 g\u00e6le\u00f0",
    "an \u00e6fter anum; \u00feuhte him eall to rum,",
    "wongas ond wicstede. Swa Wedra helm",
    "\u00e6fter Herebealde heortan sorge",
    "weallende w\u00e6g. Wihte ne meahte",
    "on \u00f0am feorhbonan f\u00e6gh\u00f0e gebetan;",
    "no \u00f0y \u00e6r he \u00feone hea\u00f0orinc hatian ne meahte",
    "la\u00f0um d\u00e6dum, \u00feeah him leof ne w\u00e6s.",
    "He \u00f0a mid \u00fe\u00e6re sorhge, \u00fee him swa sar belamp,",
    "gumdream ofgeaf, godes leoht geceas,",
    "eaferum l\u00e6fde, swa de\u00f0 eadig mon,",
    "lond ond leodbyrig, \u00fea he of life gewat.",
    "\u00fea w\u00e6s synn ond sacu Sweona ond Geata",
    "ofer wid w\u00e6ter, wroht gem\u00e6ne,",
    "hereni\u00f0 hearda, sy\u00f0\u00f0an Hre\u00f0el swealt,",
    "o\u00f0\u00f0e him Ongen\u00f0eowes eaferan w\u00e6ran",
    "frome, fyrdhwate, freode ne woldon",
    "ofer heafo healdan, ac ymb Hreosnabeorh",
    "eatolne inwitscear oft gefremedon.",
    "\u00fe\u00e6t m\u00e6gwine mine gewr\u00e6can,",
    "f\u00e6h\u00f0e ond fyrene, swa hyt gefr\u00e6ge w\u00e6s,",
    "\u00feeah \u00f0e o\u00f0er his ealdre gebohte,",
    "heardan ceape; H\u00e6\u00f0cynne wear\u00f0,",
    "Geata dryhtne, gu\u00f0 ons\u00e6ge.",
    "\u00fea ic on morgne gefr\u00e6gn m\u00e6g o\u00f0erne",
    "billes ecgum on bonan st\u00e6lan,",
    "\u00fe\u00e6r Ongen\u00feeow Eofores niosa\u00f0.",
    "Gu\u00f0helm toglad, gomela Scylfing",
    "hreas hildeblac; hond gemunde",
    "f\u00e6h\u00f0o genoge, feorhsweng ne ofteah.",
    "Ic him \u00fea ma\u00f0mas, \u00fee he me sealde,",
    "geald \u00e6t gu\u00f0e, swa me gife\u00f0e w\u00e6s,",
    "leohtan sweorde; he me lond forgeaf,",
    "eard, e\u00f0elwyn. N\u00e6s him \u00e6nig \u00feearf",
    "\u00fe\u00e6t he to Gif\u00f0um o\u00f0\u00f0e to Gardenum",
    "o\u00f0\u00f0e in Swiorice secean \u00feurfe",
    "wyrsan wigfrecan, weor\u00f0e gecypan.",
    "Symle ic him on fe\u00f0an beforan wolde,",
    "ana on orde, ond swa to aldre sceall",
    "s\u00e6cce fremman, \u00feenden \u00feis sweord \u00feola\u00f0,",
    "\u00fe\u00e6t mec \u00e6r ond si\u00f0 oft gel\u00e6ste.",
    "Sy\u00f0\u00f0an ic for duge\u00f0um D\u00e6ghrefne wear\u00f0",
    "to handbonan, Huga cempan;",
    "nalles he \u00f0a fr\u00e6twe Frescyninge,",
    "breostweor\u00f0unge, bringan moste,",
    "ac in compe gecrong cumbles hyrde,",
    "\u00e6\u00feeling on elne; ne w\u00e6s ecg bona,",
    "ac him hildegrap heortan wylmas,",
    "banhus gebr\u00e6c. Nu sceall billes ecg,",
    "hond ond heard sweord, ymb hord wigan.\"",
    "Beowulf ma\u00f0elode, beotwordum spr\u00e6c",
    "niehstan si\u00f0e: \"Ic gene\u00f0de fela",
    "gu\u00f0a on geogo\u00f0e; gyt ic wylle,",
    "frod folces weard, f\u00e6h\u00f0e secan,",
    "m\u00e6r\u00f0u fremman, gif mec se manscea\u00f0a",
    "of eor\u00f0sele ut gesece\u00f0.\"",
    "Gegrette \u00f0a gumena gehwylcne,",
    "hwate helmberend, hindeman si\u00f0e,",
    "sw\u00e6se gesi\u00f0as: \"Nolde ic sweord beran,",
    "w\u00e6pen to wyrme, gif ic wiste hu",
    "wi\u00f0 \u00f0am agl\u00e6cean elles meahte",
    "gylpe wi\u00f0gripan, swa ic gio wi\u00f0 Grendle dyde.",
    "Ac ic \u00f0\u00e6r hea\u00f0ufyres hates wene,",
    "ore\u00f0es ond attres; for\u00f0on ic me on hafu",
    "bord ond byrnan. Nelle ic beorges weard",
    "forfleon fotes trem, ac unc fur\u00f0ur sceal",
    "weor\u00f0an \u00e6t wealle, swa unc wyrd geteo\u00f0,",
    "metod manna gehw\u00e6s. Ic eom on mode from",
    "\u00fe\u00e6t ic wi\u00f0 \u00feone gu\u00f0flogan gylp ofersitte.",
    "Gebide ge on beorge byrnum werede,",
    "secgas on searwum, hw\u00e6\u00f0er sel m\u00e6ge",
    "\u00e6fter w\u00e6lr\u00e6se wunde gedygan",
    "uncer twega. Nis \u00fe\u00e6t eower si\u00f0",
    "ne gemet mannes, nefne min anes,",
    "\u00fe\u00e6t he wi\u00f0 agl\u00e6cean eofo\u00f0o d\u00e6le,",
    "eorlscype efne. Ic mid elne sceall",
    "gold gegangan, o\u00f0\u00f0e gu\u00f0 nime\u00f0,",
    "feorhbealu frecne, frean eowerne!\"",
    "Aras \u00f0a bi ronde rof oretta,",
    "heard under helme, hiorosercean b\u00e6r",
    "under stancleofu, strengo getruwode",
    "anes mannes. Ne bi\u00f0 swylc earges si\u00f0!",
    "Geseah \u00f0a be wealle se \u00f0e worna fela,",
    "gumcystum god, gu\u00f0a gedigde,",
    "hildehlemma, \u00feonne hnitan fe\u00f0an,",
    "stondan stanbogan, stream ut \u00feonan",
    "brecan of beorge. W\u00e6s \u00fe\u00e6re burnan w\u00e6lm",
    "hea\u00f0ofyrum hat; ne meahte horde neah",
    "unbyrnende \u00e6nige hwile",
    "deop gedygan for dracan lege.",
    "Let \u00f0a of breostum, \u00f0a he gebolgen w\u00e6s,",
    "Wedergeata leod word ut faran,",
    "stearcheort styrmde; stefn in becom",
    "hea\u00f0otorht hlynnan under harne stan.",
    "Hete w\u00e6s onhrered, hordweard oncniow",
    "mannes reorde; n\u00e6s \u00f0\u00e6r mara fyrst",
    "freode to friclan. From \u00e6rest cwom",
    "oru\u00f0 agl\u00e6cean ut of stane,",
    "hat hildeswat. Hruse dynede.",
    "Biorn under beorge bordrand onswaf",
    "wi\u00f0 \u00f0am gryregieste, Geata dryhten;",
    "\u00f0a w\u00e6s hringbogan heorte gefysed",
    "s\u00e6cce to seceanne. Sweord \u00e6r gebr\u00e6d",
    "god gu\u00f0cyning, gomele lafe,",
    "ecgum unslaw; \u00e6ghw\u00e6\u00f0rum w\u00e6s",
    "bealohycgendra broga fram o\u00f0rum.",
    "Sti\u00f0mod gestod wi\u00f0 steapne rond",
    "winia bealdor, \u00f0a se wyrm gebeah",
    "snude tosomne; he on searwum bad.",
    "Gewat \u00f0a byrnende gebogen scri\u00f0an,",
    "to gescipe scyndan. Scyld wel gebearg",
    "life ond lice l\u00e6ssan hwile",
    "m\u00e6rum \u00feeodne \u00feonne his myne sohte,",
    "\u00f0\u00e6r he \u00fey fyrste, forman dogore",
    "wealdan moste swa him wyrd ne gescraf",
    "hre\u00f0 \u00e6t hilde. Hond up abr\u00e6d",
    "Geata dryhten, gryrefahne sloh",
    "incgelafe, \u00fe\u00e6t sio ecg gewac",
    "brun on bane, bat unswi\u00f0or",
    "\u00feonne his \u00f0iodcyning \u00feearfe h\u00e6fde,",
    "bysigum geb\u00e6ded. \u00fea w\u00e6s beorges weard",
    "\u00e6fter hea\u00f0uswenge on hreoum mode,",
    "wearp w\u00e6lfyre; wide sprungon",
    "hildeleoman. Hre\u00f0sigora ne gealp",
    "goldwine Geata; gu\u00f0bill geswac,",
    "nacod \u00e6t ni\u00f0e, swa hyt no sceolde,",
    "iren \u00e6rgod. Ne w\u00e6s \u00fe\u00e6t e\u00f0e si\u00f0,",
    "\u00fe\u00e6t se m\u00e6ra maga Ecg\u00f0eowes",
    "grundwong \u00feone ofgyfan wolde;",
    "sceolde ofer willan wic eardian",
    "elles hwergen, swa sceal \u00e6ghwylc mon",
    "al\u00e6tan l\u00e6ndagas. N\u00e6s \u00f0a long to \u00f0on",
    "\u00fe\u00e6t \u00f0a agl\u00e6cean hy eft gemetton.",
    "Hyrte hyne hordweard (hre\u00f0er \u00e6\u00f0me weoll)",
    "niwan stefne; nearo \u00f0rowode,",
    "fyre befongen, se \u00f0e \u00e6r folce weold.",
    "Nealles him on heape handgesteallan,",
    "\u00e6\u00f0elinga bearn, ymbe gestodon",
    "hildecystum, ac hy on holt bugon,",
    "ealdre burgan. Hiora in anum weoll",
    "sefa wi\u00f0 sorgum; sibb \u00e6fre ne m\u00e6g",
    "wiht onwendan \u00feam \u00f0e wel \u00feence\u00f0.",
    "Wiglaf w\u00e6s haten Weoxstanes sunu,",
    "leoflic lindwiga, leod Scylfinga,",
    "m\u00e6g \u00e6lfheres; geseah his mondryhten",
    "under heregriman hat \u00ferowian.",
    "Gemunde \u00f0a \u00f0a are \u00fee he him \u00e6r forgeaf,",
    "wicstede weligne W\u00e6gmundinga,",
    "folcrihta gehwylc, swa his f\u00e6der ahte.",
    "Ne mihte \u00f0a forhabban; hond rond gefeng,",
    "geolwe linde, gomel swyrd geteah,",
    "\u00fe\u00e6t w\u00e6s mid eldum Eanmundes laf,",
    "suna Ohteres. \u00feam \u00e6t s\u00e6cce wear\u00f0,",
    "wr\u00e6ccan wineleasum, Weohstan bana",
    "meces ecgum, ond his magum \u00e6tb\u00e6r",
    "brunfagne helm, hringde byrnan,",
    "eald sweord etonisc; \u00fe\u00e6t him Onela forgeaf,",
    "his g\u00e6delinges gu\u00f0gew\u00e6du,",
    "fyrdsearo fuslic, no ymbe \u00f0a f\u00e6h\u00f0e spr\u00e6c,",
    "\u00feeah \u00f0e he his bro\u00f0or bearn abredwade.",
    "He fr\u00e6twe geheold fela missera,",
    "bill ond byrnan, o\u00f0\u00f0\u00e6t his byre mihte",
    "eorlscipe efnan swa his \u00e6rf\u00e6der;",
    "geaf him \u00f0a mid Geatum gu\u00f0gew\u00e6da,",
    "\u00e6ghw\u00e6s unrim, \u00fea he of ealdre gewat,",
    "frod on for\u00f0weg. \u00fea w\u00e6s forma si\u00f0",
    "geongan cempan, \u00fe\u00e6t he gu\u00f0e r\u00e6s",
    "mid his freodryhtne fremman sceolde.",
    "Ne gemealt him se modsefa, ne his m\u00e6ges laf",
    "gewac \u00e6t wige; \u00fe\u00e6t se wyrm onfand,",
    "sy\u00f0\u00f0an hie tog\u00e6dre gegan h\u00e6fdon.",
    "Wiglaf ma\u00f0elode, wordrihta fela",
    "s\u00e6gde gesi\u00f0um (him w\u00e6s sefa geomor):",
    "\"Ic \u00f0\u00e6t m\u00e6l geman, \u00fe\u00e6r we medu \u00feegun,",
    "\u00feonne we geheton ussum hlaforde",
    "in biorsele, \u00f0e us \u00f0as beagas geaf,",
    "\u00fe\u00e6t we him \u00f0a gu\u00f0getawa gyldan woldon",
    "gif him \u00feyslicu \u00feearf gelumpe,",
    "helmas ond heard sweord. \u00f0e he usic on herge geceas",
    "to \u00f0yssum si\u00f0fate sylfes willum,",
    "onmunde usic m\u00e6r\u00f0a, ond me \u00feas ma\u00f0mas geaf,",
    "\u00fee he usic garwigend gode tealde,",
    "hwate helmberend, \u00feeah \u00f0e hlaford us",
    "\u00feis ellenweorc ana a\u00f0ohte",
    "to gefremmanne, folces hyrde,",
    "for \u00f0am he manna m\u00e6st m\u00e6r\u00f0a gefremede,",
    "d\u00e6da dollicra. Nu is se d\u00e6g cumen",
    "\u00fe\u00e6t ure mandryhten m\u00e6genes behofa\u00f0,",
    "godra gu\u00f0rinca; wutun gongan to,",
    "helpan hildfruman, \u00feenden hyt sy,",
    "gledegesa grim. God wat on mec",
    "\u00fe\u00e6t me is micle leofre \u00fe\u00e6t minne lichaman",
    "mid minne goldgyfan gled f\u00e6\u00f0mie.",
    "Ne \u00feynce\u00f0 me gerysne \u00fe\u00e6t we rondas beren",
    "eft to earde, nemne we \u00e6ror m\u00e6gen",
    "fane gefyllan, feorh ealgian",
    "Wedra \u00f0eodnes. Ic wat geare",
    "\u00fe\u00e6t n\u00e6ron ealdgewyrht, \u00fe\u00e6t he ana scyle",
    "Geata dugu\u00f0e gnorn \u00ferowian,",
    "gesigan \u00e6t s\u00e6cce; urum sceal sweord ond helm,",
    "byrne ond beaduscrud, bam gem\u00e6ne.\"",
    "Wod \u00fea \u00feurh \u00feone w\u00e6lrec, wigheafolan b\u00e6r",
    "frean on fultum, fea worda cw\u00e6\u00f0:",
    "\"Leofa Biowulf, l\u00e6st eall tela,",
    "swa \u00f0u on geogu\u00f0feore geara gecw\u00e6de",
    "\u00fe\u00e6t \u00f0u ne al\u00e6te be \u00f0e lifigendum",
    "dom gedreosan. Scealt nu d\u00e6dum rof,",
    "\u00e6\u00f0eling anhydig, ealle m\u00e6gene",
    "feorh ealgian; ic \u00f0e full\u00e6stu.\"",
    "\u00e6fter \u00f0am wordum wyrm yrre cwom,",
    "atol inwitg\u00e6st, o\u00f0re si\u00f0e",
    "fyrwylmum fah fionda niosian,",
    "la\u00f0ra manna; ligy\u00f0um for.",
    "Born bord wi\u00f0 rond, byrne ne meahte",
    "geongum garwigan geoce gefremman,",
    "ac se maga geonga under his m\u00e6ges scyld",
    "elne geeode, \u00fea his agen w\u00e6s",
    "gledum forgrunden. \u00fea gen gu\u00f0cyning",
    "m\u00e6r\u00f0a gemunde, m\u00e6genstrengo sloh",
    "hildebille, \u00fe\u00e6t hyt on heafolan stod",
    "ni\u00fee genyded; N\u00e6gling forb\u00e6rst,",
    "geswac \u00e6t s\u00e6cce sweord Biowulfes,",
    "gomol ond gr\u00e6gm\u00e6l. Him \u00fe\u00e6t gife\u00f0e ne w\u00e6s",
    "\u00fe\u00e6t him irenna ecge mihton",
    "helpan \u00e6t hilde; w\u00e6s sio hond to strong,",
    "se \u00f0e meca gehwane, mine gefr\u00e6ge,",
    "swenge ofersohte, \u00feonne he to s\u00e6cce b\u00e6r",
    "w\u00e6pen wundrum heard; n\u00e6s him wihte \u00f0e sel.",
    "\u00fea w\u00e6s \u00feeodscea\u00f0a \u00feriddan si\u00f0e,",
    "frecne fyrdraca, f\u00e6h\u00f0a gemyndig,",
    "r\u00e6sde on \u00f0one rofan, \u00fea him rum ageald,",
    "hat ond hea\u00f0ogrim, heals ealne ymbefeng",
    "biteran banum; he geblodegod wear\u00f0",
    "sawuldriore, swat y\u00f0um weoll.",
    "\u00f0a ic \u00e6t \u00feearfe gefr\u00e6gn \u00feeodcyninges",
    "andlongne eorl ellen cy\u00f0an,",
    "cr\u00e6ft ond cen\u00f0u, swa him gecynde w\u00e6s.",
    "Ne hedde he \u00fe\u00e6s heafolan, ac sio hand gebarn",
    "modiges mannes, \u00fe\u00e6r he his m\u00e6ges healp,",
    "\u00fe\u00e6t he \u00feone ni\u00f0g\u00e6st nio\u00f0or hwene sloh,",
    "secg on searwum, \u00fe\u00e6t \u00f0\u00e6t sweord gedeaf,",
    "fah ond f\u00e6ted, \u00fe\u00e6t \u00f0\u00e6t fyr ongon",
    "swe\u00f0rian sy\u00f0\u00f0an. \u00fea gen sylf cyning",
    "geweold his gewitte, w\u00e6llseaxe gebr\u00e6d",
    "biter ond beaduscearp, \u00fe\u00e6t he on byrnan w\u00e6g;",
    "forwrat Wedra helm wyrm on middan.",
    "Feond gefyldan (ferh ellen wr\u00e6c),",
    "ond hi hyne \u00fea begen abroten h\u00e6fdon,",
    "sib\u00e6\u00f0elingas. Swylc sceolde secg wesan,",
    "\u00feegn \u00e6t \u00f0earfe! \u00fe\u00e6t \u00f0am \u00feeodne w\u00e6s",
    "si\u00f0ast sigehwila sylfes d\u00e6dum,",
    "worlde geweorces. \u00f0a sio wund ongon,",
    "\u00fee him se eor\u00f0draca \u00e6r geworhte,",
    "swelan ond swellan; he \u00fe\u00e6t sona onfand,",
    "\u00fe\u00e6t him on breostum bealoni\u00f0e weoll",
    "attor on innan. \u00f0a se \u00e6\u00f0eling giong",
    "\u00fe\u00e6t he bi wealle wishycgende",
    "ges\u00e6t on sesse; seah on enta geweorc,",
    "hu \u00f0a stanbogan stapulum f\u00e6ste",
    "ece eor\u00f0reced innan healde.",
    "Hyne \u00fea mid handa heorodreorigne,",
    "\u00feeoden m\u00e6rne, \u00feegn ungemete till",
    "winedryhten his w\u00e6tere gelafede,",
    "hilde s\u00e6dne, ond his helm onspeon.",
    "Biowulf ma\u00feelode (he ofer benne spr\u00e6c,",
    "wunde w\u00e6lbleate; wisse he gearwe",
    "\u00fe\u00e6t he d\u00e6ghwila gedrogen h\u00e6fde,",
    "eor\u00f0an wynne; \u00f0a w\u00e6s eall sceacen",
    "dogorgerimes, dea\u00f0 ungemete neah):",
    "\"Nu ic suna minum syllan wolde",
    "gu\u00f0gew\u00e6du, \u00fe\u00e6r me gife\u00f0e swa",
    "\u00e6nig yrfeweard \u00e6fter wurde",
    "lice gelenge. Ic \u00f0as leode heold",
    "fiftig wintra; n\u00e6s se folccyning,",
    "ymbesittendra \u00e6nig \u00f0ara,",
    "\u00fee mec gu\u00f0winum gretan dorste,",
    "egesan \u00f0eon. Ic on earde bad",
    "m\u00e6lgesceafta, heold min tela,",
    "ne sohte searoni\u00f0as, ne me swor fela",
    "a\u00f0a on unriht. Ic \u00f0\u00e6s ealles m\u00e6g",
    "feorhbennum seoc gefean habban;",
    "for \u00f0am me witan ne \u00f0earf waldend fira",
    "mor\u00f0orbealo maga, \u00feonne min sceace\u00f0",
    "lif of lice. Nu \u00f0u lungre geong",
    "hord sceawian under harne stan,",
    "Wiglaf leofa, nu se wyrm lige\u00f0,",
    "swefe\u00f0 sare wund, since bereafod.",
    "Bio nu on ofoste, \u00fe\u00e6t ic \u00e6rwelan,",
    "gold\u00e6ht ongite, gearo sceawige",
    "swegle searogimmas, \u00fe\u00e6t ic \u00f0y seft m\u00e6ge",
    "\u00e6fter ma\u00f0\u00f0umwelan min al\u00e6tan",
    "lif ond leodscipe, \u00feone ic longe heold.\"",
    "\u00f0a ic snude gefr\u00e6gn sunu Wihstanes",
    "\u00e6fter wordcwydum wundum dryhtne",
    "hyran hea\u00f0osiocum, hringnet beran,",
    "brogdne beadusercean under beorges hrof.",
    "Geseah \u00f0a sigehre\u00f0ig, \u00fea he bi sesse geong,",
    "mago\u00feegn modig ma\u00f0\u00f0umsigla fealo,",
    "gold glitinian grunde getenge,",
    "wundur on wealle, ond \u00fe\u00e6s wyrmes denn,",
    "ealdes uhtflogan, orcas stondan,",
    "fyrnmanna fatu feormendlease,",
    "hyrstum behrorene; \u00fe\u00e6r w\u00e6s helm monig",
    "eald ond omig, earmbeaga fela",
    "searwum ges\u00e6led. Sinc ea\u00f0e m\u00e6g,",
    "gold on grunde, gumcynnes gehwone",
    "oferhigian, hyde se \u00f0e wylle.",
    "Swylce he siomian geseah segn eallgylden",
    "heah ofer horde, hondwundra m\u00e6st,",
    "gelocen leo\u00f0ocr\u00e6ftum; of \u00f0am leoma stod,",
    "\u00fe\u00e6t he \u00feone grundwong ongitan meahte,",
    "wr\u00e6te giondwlitan. N\u00e6s \u00f0\u00e6s wyrmes \u00fe\u00e6r",
    "onsyn \u00e6nig, ac hyne ecg fornam.",
    "\u00f0a ic on hl\u00e6we gefr\u00e6gn hord reafian,",
    "eald enta geweorc, anne mannan,",
    "him on bearm hladon bunan ond discas",
    "sylfes dome; segn eac genom,",
    "beacna beorhtost. Bill \u00e6r gescod",
    "(ecg w\u00e6s iren) ealdhlafordes",
    "\u00feam \u00f0ara ma\u00f0ma mundbora w\u00e6s",
    "longe hwile, ligegesan w\u00e6g",
    "hatne for horde, hioroweallende",
    "middelnihtum, o\u00f0\u00fe\u00e6t he mor\u00f0re swealt.",
    "Ar w\u00e6s on ofoste, eftsi\u00f0es georn,",
    "fr\u00e6twum gefyr\u00f0red; hyne fyrwet br\u00e6c,",
    "hw\u00e6\u00f0er collenfer\u00f0 cwicne gemette",
    "in \u00f0am wongstede Wedra \u00feeoden",
    "ellensiocne, \u00fe\u00e6r he hine \u00e6r forlet.",
    "He \u00f0a mid \u00feam ma\u00f0mum m\u00e6rne \u00feioden,",
    "dryhten sinne, driorigne fand",
    "ealdres \u00e6t ende; he hine eft ongon",
    "w\u00e6teres weorpan, o\u00f0\u00fe\u00e6t wordes ord",
    "breosthord \u00feurhbr\u00e6c.",
    "gomel on gioh\u00f0e (gold sceawode):",
    "\"Ic \u00f0ara fr\u00e6twa frean ealles \u00f0anc,",
    "wuldurcyninge, wordum secge,",
    "ecum dryhtne, \u00fee ic her on starie,",
    "\u00fe\u00e6s \u00f0e ic moste minum leodum",
    "\u00e6r swyltd\u00e6ge swylc gestrynan.",
    "Nu ic on ma\u00f0ma hord mine bebohte",
    "frode feorhlege, fremma\u00f0 gena",
    "leoda \u00feearfe; ne m\u00e6g ic her leng wesan.",
    "Hata\u00f0 hea\u00f0om\u00e6re hl\u00e6w gewyrcean",
    "beorhtne \u00e6fter b\u00e6le \u00e6t brimes nosan;",
    "se scel to gemyndum minum leodum",
    "heah hlifian on Hronesn\u00e6sse,",
    "\u00fe\u00e6t hit s\u00e6li\u00f0end sy\u00f0\u00f0an hatan",
    "Biowulfes biorh, \u00f0a \u00f0e brentingas",
    "ofer floda genipu feorran drifa\u00f0.\"",
    "Dyde him of healse hring gyldenne",
    "\u00feioden \u00feristhydig, \u00feegne gesealde,",
    "geongum garwigan, goldfahne helm,",
    "beah ond byrnan, het hyne brucan well:",
    "\"\u00feu eart endelaf usses cynnes,",
    "W\u00e6gmundinga. Ealle wyrd forsweop",
    "mine magas to metodsceafte,",
    "eorlas on elne; ic him \u00e6fter sceal.\"",
    "\u00fe\u00e6t w\u00e6s \u00feam gomelan ging\u00e6ste word",
    "breostgehygdum, \u00e6r he b\u00e6l cure,",
    "hate hea\u00f0owylmas; him of hre\u00f0re gewat",
    "sawol secean so\u00f0f\u00e6stra dom.",
    "\u00f0a w\u00e6s gegongen guman unfrodum",
    "earfo\u00f0lice, \u00fe\u00e6t he on eor\u00f0an geseah",
    "\u00feone leofestan lifes \u00e6t ende",
    "bleate geb\u00e6ran. Bona swylce l\u00e6g,",
    "egeslic eor\u00f0draca ealdre bereafod,",
    "bealwe geb\u00e6ded. Beahhordum leng",
    "wyrm wohbogen wealdan ne moste,",
    "ac hine irenna ecga fornamon,",
    "hearde, hea\u00f0oscearde homera lafe,",
    "\u00fe\u00e6t se widfloga wundum stille",
    "hreas on hrusan hord\u00e6rne neah.",
    "Nalles \u00e6fter lyfte lacende hwearf",
    "middelnihtum, ma\u00f0m\u00e6hta wlonc",
    "ansyn ywde, ac he eor\u00f0an gefeoll",
    "for \u00f0\u00e6s hildfruman hondgeweorce.",
    "Huru \u00fe\u00e6t on lande lyt manna \u00f0ah,",
    "m\u00e6genagendra, mine gefr\u00e6ge,",
    "\u00feeah \u00f0e he d\u00e6da gehw\u00e6s dyrstig w\u00e6re,",
    "\u00fe\u00e6t he wi\u00f0 attorscea\u00f0an ore\u00f0e ger\u00e6sde,",
    "o\u00f0\u00f0e hringsele hondum styrede,",
    "gif he w\u00e6ccende weard onfunde",
    "buon on beorge. Biowulfe wear\u00f0",
    "dryhtma\u00f0ma d\u00e6l dea\u00f0e forgolden;",
    "h\u00e6fde \u00e6ghw\u00e6\u00f0er ende gefered",
    "l\u00e6nan lifes. N\u00e6s \u00f0a lang to \u00f0on",
    "\u00fe\u00e6t \u00f0a hildlatan holt ofgefan,",
    "tydre treowlogan tyne \u00e6tsomne.",
    "\u00f0a ne dorston \u00e6r dare\u00f0um lacan",
    "on hyra mandryhtnes miclan \u00feearfe,",
    "ac hy scamiende scyldas b\u00e6ran,",
    "gu\u00f0gew\u00e6du, \u00fe\u00e6r se gomela l\u00e6g,",
    "wlitan on Wilaf. He gewergad s\u00e6t,",
    "fe\u00f0ecempa, frean eaxlum neah,",
    "wehte hyne w\u00e6tre; him wiht ne speow.",
    "Ne meahte he on eor\u00f0an, \u00f0eah he u\u00f0e wel,",
    "on \u00f0am frumgare feorh gehealdan,",
    "ne \u00f0\u00e6s wealdendes wiht oncirran;",
    "wolde dom godes d\u00e6dum r\u00e6dan",
    "gumena gehwylcum, swa he nu gen de\u00f0.",
    "\u00fea w\u00e6s \u00e6t \u00f0am geongan grim ondswaru",
    "e\u00f0begete \u00feam \u00f0e \u00e6r his elne forleas.",
    "Wiglaf ma\u00f0elode, Weohstanes sunu,",
    "sec, sarigfer\u00f0 (seah on unleofe):",
    "\"\u00fe\u00e6t, la, m\u00e6g secgan se \u00f0e wyle so\u00f0 specan",
    "\u00fe\u00e6t se mondryhten se eow \u00f0a ma\u00f0mas geaf,",
    "eoredgeatwe, \u00fee ge \u00fe\u00e6r on standa\u00f0,",
    "\u00feonne he on ealubence oft gesealde",
    "healsittendum helm ond byrnan,",
    "\u00feeoden his \u00feegnum, swylce he \u00ferydlicost",
    "ower feor o\u00f0\u00f0e neah findan meahte,",
    "\u00fe\u00e6t he genunga gu\u00f0gew\u00e6du",
    "wra\u00f0e forwurpe, \u00f0a hyne wig beget.",
    "Nealles folccyning fyrdgesteallum",
    "gylpan \u00feorfte; hw\u00e6\u00f0re him god u\u00f0e,",
    "sigora waldend, \u00fe\u00e6t he hyne sylfne gewr\u00e6c",
    "ana mid ecge, \u00fea him w\u00e6s elnes \u00feearf.",
    "Ic him lifwra\u00f0e lytle meahte",
    "\u00e6tgifan \u00e6t gu\u00f0e, ond ongan swa \u00feeah",
    "ofer min gemet m\u00e6ges helpan;",
    "symle w\u00e6s \u00fey s\u00e6mra, \u00feonne ic sweorde drep",
    "ferh\u00f0geni\u00f0lan, fyr unswi\u00f0or",
    "weoll of gewitte. Wergendra to lyt",
    "\u00ferong ymbe \u00feeoden, \u00fea hyne sio \u00ferag becwom.",
    "Nu sceal sinc\u00feego ond swyrdgifu,",
    "eall e\u00f0elwyn eowrum cynne,",
    "lufen alicgean; londrihtes mot",
    "\u00fe\u00e6re m\u00e6gburge monna \u00e6ghwylc",
    "idel hweorfan, sy\u00f0\u00f0an \u00e6\u00f0elingas",
    "feorran gefricgean fleam eowerne,",
    "domleasan d\u00e6d. Dea\u00f0 bi\u00f0 sella",
    "eorla gehwylcum \u00feonne edwitlif!\"",
    "Heht \u00f0a \u00fe\u00e6t hea\u00f0oweorc to hagan biodan",
    "up ofer ecgclif, \u00fe\u00e6r \u00fe\u00e6t eorlweorod",
    "morgenlongne d\u00e6g modgiomor s\u00e6t,",
    "bordh\u00e6bbende, bega on wenum,",
    "endedogores ond eftcymes",
    "leofes monnes. Lyt swigode",
    "niwra spella se \u00f0e n\u00e6s gerad,",
    "ac he so\u00f0lice s\u00e6gde ofer ealle:",
    "\"Nu is wilgeofa Wedra leoda,",
    "dryhten Geata, dea\u00f0bedde f\u00e6st,",
    "wuna\u00f0 w\u00e6lreste wyrmes d\u00e6dum.",
    "Him on efn lige\u00f0 ealdorgewinna",
    "sexbennum seoc; sweorde ne meahte",
    "on \u00f0am agl\u00e6cean \u00e6nige \u00feinga",
    "wunde gewyrcean. Wiglaf site\u00f0",
    "ofer Biowulfe, byre Wihstanes,",
    "eorl ofer o\u00f0rum unlifigendum,",
    "healde\u00f0 higem\u00e6\u00f0um heafodwearde",
    "leofes ond la\u00f0es. Nu ys leodum wen",
    "orleghwile, sy\u00f0\u00f0an underne",
    "Froncum ond Frysum fyll cyninges",
    "wide weor\u00f0e\u00f0. W\u00e6s sio wroht scepen",
    "heard wi\u00f0 Hugas, sy\u00f0\u00f0an Higelac cwom",
    "faran flotherge on Fresna land,",
    "\u00fe\u00e6r hyne Hetware hilde gen\u00e6gdon,",
    "elne geeodon mid oferm\u00e6gene,",
    "\u00fe\u00e6t se byrnwiga bugan sceolde,",
    "feoll on fe\u00f0an, nalles fr\u00e6twe geaf",
    "ealdor dugo\u00f0e. Us w\u00e6s a sy\u00f0\u00f0an",
    "Merewioingas milts ungyfe\u00f0e.",
    "Ne ic to Sweo\u00f0eode sibbe o\u00f0\u00f0e treowe",
    "wihte ne wene, ac w\u00e6s wide cu\u00f0",
    "\u00fe\u00e6tte Ongen\u00f0io ealdre besny\u00f0ede",
    "H\u00e6\u00f0cen Hre\u00feling wi\u00f0 Hrefnawudu,",
    "\u00fea for onmedlan \u00e6rest gesohton",
    "Geata leode Gu\u00f0scilfingas.",
    "Sona him se froda f\u00e6der Ohtheres,",
    "eald ond egesfull, ondslyht ageaf,",
    "abreot brimwisan, bryd ahredde,",
    "gomela iomeowlan golde berofene,",
    "Onelan modor ond Ohtheres,",
    "ond \u00f0a folgode feorhgeni\u00f0lan,",
    "o\u00f0\u00f0\u00e6t hi o\u00f0eodon earfo\u00f0lice",
    "in Hrefnesholt hlafordlease.",
    "Bes\u00e6t \u00f0a sinherge sweorda lafe,",
    "wundum werge, wean oft gehet",
    "earmre teohhe ondlonge niht,",
    "cw\u00e6\u00f0, he on mergenne meces ecgum",
    "getan wolde, sum on galgtreowum",
    "fuglum to gamene. Frofor eft gelamp",
    "sarigmodum somod \u00e6rd\u00e6ge,",
    "sy\u00f0\u00f0an hie Hygelaces horn ond byman,",
    "gealdor ongeaton, \u00fea se goda com",
    "leoda dugo\u00f0e on last faran.",
    "W\u00e6s sio swatswa\u00f0u Sweona ond Geata,",
    "w\u00e6lr\u00e6s weora wide gesyne,",
    "hu \u00f0a folc mid him f\u00e6h\u00f0e towehton.",
    "Gewat him \u00f0a se goda mid his g\u00e6delingum,",
    "frod, felageomor, f\u00e6sten secean,",
    "eorl Ongen\u00feio, ufor oncirde;",
    "h\u00e6fde Higelaces hilde gefrunen,",
    "wlonces wigcr\u00e6ft, wi\u00f0res ne truwode,",
    "\u00fe\u00e6t he s\u00e6mannum onsacan mihte,",
    "hea\u00f0oli\u00f0endum hord forstandan,",
    "bearn ond bryde; beah eft \u00feonan",
    "eald under eor\u00f0weall. \u00fea w\u00e6s \u00e6ht boden",
    "Sweona leodum, segn Higelaces",
    "freo\u00f0owong \u00feone for\u00f0 ofereodon,",
    "sy\u00f0\u00f0an Hre\u00f0lingas to hagan \u00ferungon.",
    "\u00fe\u00e6r wear\u00f0 Ongen\u00f0iow ecgum sweorda,",
    "blondenfexa, on bid wrecen,",
    "\u00fe\u00e6t se \u00feeodcyning \u00f0afian sceolde",
    "Eafores anne dom. Hyne yrringa",
    "Wulf Wonreding w\u00e6pne ger\u00e6hte,",
    "\u00fe\u00e6t him for swenge swat \u00e6drum sprong",
    "for\u00f0 under fexe. N\u00e6s he forht swa \u00f0eh,",
    "gomela Scilfing, ac forgeald hra\u00f0e",
    "wyrsan wrixle w\u00e6lhlem \u00feone,",
    "sy\u00f0\u00f0an \u00f0eodcyning \u00feyder oncirde.",
    "Ne meahte se snella sunu Wonredes",
    "ealdum ceorle ondslyht giofan,",
    "ac he him on heafde helm \u00e6r gescer,",
    "\u00fe\u00e6t he blode fah bugan sceolde,",
    "feoll on foldan; n\u00e6s he f\u00e6ge \u00fea git,",
    "ac he hyne gewyrpte, \u00feeah \u00f0e him wund hrine.",
    "Let se hearda Higelaces \u00feegn",
    "bradne mece, \u00fea his bro\u00f0or l\u00e6g,",
    "eald sweord eotonisc, entiscne helm",
    "brecan ofer bordweal; \u00f0a gebeah cyning,",
    "folces hyrde, w\u00e6s in feorh dropen.",
    "\u00f0a w\u00e6ron monige \u00fee his m\u00e6g wri\u00f0on,",
    "ricone ar\u00e6rdon, \u00f0a him gerymed wear\u00f0",
    "\u00fe\u00e6t hie w\u00e6lstowe wealdan moston.",
    "\u00feenden reafode rinc o\u00f0erne,",
    "nam on Ongen\u00f0io irenbyrnan,",
    "heard swyrd hilted ond his helm somod,",
    "hares hyrste Higelace b\u00e6r.",
    "He \u00f0am fr\u00e6twum feng ond him f\u00e6gre gehet",
    "leana mid leodum, ond gel\u00e6ste swa;",
    "geald \u00feone gu\u00f0r\u00e6s Geata dryhten,",
    "Hre\u00f0les eafora, \u00fea he to ham becom,",
    "Iofore ond Wulfe mid oferma\u00f0mum,",
    "sealde hiora gehw\u00e6\u00f0rum hund \u00feusenda",
    "landes ond locenra beaga (ne \u00f0orfte him \u00f0a lean o\u00f0witan",
    "mon on middangearde), sy\u00f0\u00f0an hie \u00f0a m\u00e6r\u00f0a geslogon,",
    "ond \u00f0a Iofore forgeaf angan dohtor,",
    "hamweor\u00f0unge, hyldo to wedde.",
    "\u00fe\u00e6t ys sio f\u00e6h\u00f0o ond se feondscipe,",
    "w\u00e6lni\u00f0 wera, \u00f0\u00e6s \u00f0e ic wen hafo,",
    "\u00fee us secea\u00f0 to Sweona leoda,",
    "sy\u00f0\u00f0an hie gefricgea\u00f0 frean userne",
    "ealdorleasne, \u00feone \u00f0e \u00e6r geheold",
    "wi\u00f0 hettendum hord ond rice",
    "\u00e6fter h\u00e6le\u00f0a hryre, hwate Scildingas,",
    "folcred fremede o\u00f0\u00f0e fur\u00f0ur gen",
    "eorlscipe efnde. Nu is ofost betost",
    "\u00fe\u00e6t we \u00feeodcyning \u00fe\u00e6r sceawian",
    "ond \u00feone gebringan, \u00fee us beagas geaf,",
    "on adf\u00e6re. Ne scel anes hw\u00e6t",
    "meltan mid \u00feam modigan, ac \u00fe\u00e6r is ma\u00f0ma hord,",
    "gold unrime grimme geceapod,",
    "ond nu \u00e6t si\u00f0estan sylfes feore",
    "beagas gebohte. \u00fea sceall brond fretan,",
    "\u00e6led \u00feeccean, nalles eorl wegan",
    "ma\u00f0\u00f0um to gemyndum, ne m\u00e6g\u00f0 scyne",
    "habban on healse hringweor\u00f0unge,",
    "ac sceal geomormod, golde bereafod,",
    "oft nalles \u00e6ne elland tredan,",
    "nu se herewisa hleahtor alegde,",
    "gamen ond gleodream. For\u00f0on sceall gar wesan",
    "monig, morgenceald, mundum bewunden,",
    "h\u00e6fen on handa, nalles hearpan sweg",
    "wigend weccean, ac se wonna hrefn",
    "fus ofer f\u00e6gum fela reordian,",
    "earne secgan hu him \u00e6t \u00e6te speow,",
    "\u00feenden he wi\u00f0 wulf w\u00e6l reafode.\"",
    "Swa se secg hwata secggende w\u00e6s",
    "la\u00f0ra spella; he ne leag fela",
    "wyrda ne worda. Weorod eall aras;",
    "eodon unbli\u00f0e under Earnan\u00e6s,",
    "wollenteare wundur sceawian.",
    "Fundon \u00f0a on sande sawulleasne",
    "hlimbed healdan \u00feone \u00fee him hringas geaf",
    "\u00e6rran m\u00e6lum; \u00fea w\u00e6s ended\u00e6g",
    "godum gegongen, \u00fe\u00e6t se gu\u00f0cyning,",
    "Wedra \u00feeoden, wundordea\u00f0e swealt.",
    "\u00e6r hi \u00fe\u00e6r gesegan syllicran wiht,",
    "wyrm on wonge wi\u00f0err\u00e6htes \u00fe\u00e6r",
    "la\u00f0ne licgean; w\u00e6s se legdraca",
    "grimlic, gryrefah, gledum besw\u00e6led.",
    "Se w\u00e6s fiftiges fotgemearces",
    "lang on legere, lyftwynne heold",
    "nihtes hwilum, ny\u00f0er eft gewat",
    "dennes niosian; w\u00e6s \u00f0a dea\u00f0e f\u00e6st,",
    "h\u00e6fde eor\u00f0scrafa ende genyttod.",
    "Him big stodan bunan ond orcas,",
    "discas lagon ond dyre swyrd,",
    "omige, \u00feurhetone, swa hie wi\u00f0 eor\u00f0an f\u00e6\u00f0m",
    "\u00feusend wintra \u00fe\u00e6r eardodon.",
    "\u00feonne w\u00e6s \u00fe\u00e6t yrfe, eacencr\u00e6ftig,",
    "iumonna gold galdre bewunden,",
    "\u00fe\u00e6t \u00f0am hringsele hrinan ne moste",
    "gumena \u00e6nig, nefne god sylfa,",
    "sigora so\u00f0cyning, sealde \u00feam \u00f0e he wolde",
    "(he is manna gehyld) hord openian,",
    "efne swa hwylcum manna swa him gemet \u00f0uhte.",
    "\u00fea w\u00e6s gesyne \u00fe\u00e6t se si\u00f0 ne \u00f0ah",
    "\u00feam \u00f0e unrihte inne gehydde",
    "wr\u00e6te under wealle. Weard \u00e6r ofsloh",
    "feara sumne; \u00fea sio f\u00e6h\u00f0 gewear\u00f0",
    "gewrecen wra\u00f0lice. Wundur hwar \u00feonne",
    "eorl ellenrof ende gefere",
    "lifgesceafta, \u00feonne leng ne m\u00e6g",
    "mon mid his magum meduseld buan.",
    "Swa w\u00e6s Biowulfe, \u00fea he biorges weard",
    "sohte, searoni\u00f0as; seolfa ne cu\u00f0e",
    "\u00feurh hw\u00e6t his worulde gedal weor\u00f0an sceolde.",
    "Swa hit o\u00f0 domes d\u00e6g diope benemdon",
    "\u00feeodnas m\u00e6re, \u00fea \u00f0\u00e6t \u00fe\u00e6r dydon,",
    "\u00fe\u00e6t se secg w\u00e6re synnum scildig,",
    "hergum gehea\u00f0erod, hellbendum f\u00e6st,",
    "wommum gewitnad, se \u00f0one wong strude,",
    "n\u00e6s he goldhw\u00e6te gearwor h\u00e6fde",
    "agendes est \u00e6r gesceawod.",
    "Wiglaf ma\u00f0elode, Wihstanes sunu:",
    "\"Oft sceall eorl monig anes willan",
    "wr\u00e6c adreogan, swa us geworden is.",
    "Ne meahton we gel\u00e6ran leofne \u00feeoden,",
    "rices hyrde, r\u00e6d \u00e6nigne,",
    "\u00fe\u00e6t he ne grette goldweard \u00feone,",
    "lete hyne licgean \u00fe\u00e6r he longe w\u00e6s,",
    "wicum wunian o\u00f0 woruldende;",
    "heold on heahgesceap. Hord ys gesceawod,",
    "grimme gegongen; w\u00e6s \u00fe\u00e6t gife\u00f0e to swi\u00f0",
    "\u00fee \u00f0one \u00feeodcyning \u00feyder ontyhte.",
    "Ic w\u00e6s \u00fe\u00e6r inne ond \u00fe\u00e6t eall geondseh,",
    "recedes geatwa, \u00fea me gerymed w\u00e6s,",
    "nealles sw\u00e6slice si\u00f0 alyfed",
    "inn under eor\u00f0weall. Ic on ofoste gefeng",
    "micle mid mundum m\u00e6genbyr\u00f0enne",
    "hordgestreona, hider ut \u00e6tb\u00e6r",
    "cyninge minum. Cwico w\u00e6s \u00fea gena,",
    "wis ond gewittig; worn eall gespr\u00e6c",
    "gomol on geh\u00f0o ond eowic gretan het,",
    "b\u00e6d \u00fe\u00e6t ge geworhton \u00e6fter wines d\u00e6dum",
    "in b\u00e6lstede beorh \u00feone hean,",
    "micelne ond m\u00e6rne, swa he manna w\u00e6s",
    "wigend weor\u00f0fullost wide geond eor\u00f0an,",
    "\u00feenden he burhwelan brucan moste.",
    "Uton nu efstan o\u00f0re si\u00f0e,",
    "seon ond secean searogimma ge\u00fer\u00e6c,",
    "wundur under wealle; ic eow wisige,",
    "\u00fe\u00e6t ge genoge neon sceawia\u00f0",
    "beagas ond brad gold. Sie sio b\u00e6r gearo,",
    "\u00e6dre ge\u00e6fned, \u00feonne we ut cymen,",
    "ond \u00feonne geferian frean userne,",
    "leofne mannan, \u00fe\u00e6r he longe sceal",
    "on \u00f0\u00e6s waldendes w\u00e6re ge\u00feolian.\"",
    "Het \u00f0a gebeodan byre Wihstanes,",
    "h\u00e6le hildedior, h\u00e6le\u00f0a monegum,",
    "boldagendra, \u00fe\u00e6t hie b\u00e6lwudu",
    "feorran feredon, folcagende,",
    "godum togenes: \"Nu sceal gled fretan,",
    "weaxan wonna leg wigena strengel,",
    "\u00feone \u00f0e oft gebad isernscure,",
    "\u00feonne str\u00e6la storm strengum geb\u00e6ded",
    "scoc ofer scildweall, sceft nytte heold,",
    "fe\u00f0ergearwum fus flane fulleode.\"",
    "Huru se snotra sunu Wihstanes",
    "acigde of cor\u00f0re cyninges \u00feegnas",
    "syfone tosomne, \u00fea selestan,",
    "eode eahta sum under inwithrof",
    "hilderinca; sum on handa b\u00e6r",
    "\u00e6ledleoman, se \u00f0e on orde geong.",
    "N\u00e6s \u00f0a on hlytme hwa \u00fe\u00e6t hord strude,",
    "sy\u00f0\u00f0an orwearde \u00e6nigne d\u00e6l",
    "secgas gesegon on sele wunian,",
    "l\u00e6ne licgan; lyt \u00e6nig mearn",
    "\u00fe\u00e6t hi ofostlice ut geferedon",
    "dyre ma\u00f0mas. Dracan ec scufun,",
    "wyrm ofer weallclif, leton weg niman,",
    "flod f\u00e6\u00f0mian fr\u00e6twa hyrde.",
    "\u00fea w\u00e6s wunden gold on w\u00e6n hladen,",
    "\u00e6ghw\u00e6s unrim, \u00e6\u00feeling boren,",
    "har hilderinc to Hronesn\u00e6sse.",
    "Him \u00f0a gegiredan Geata leode",
    "ad on eor\u00f0an unwaclicne,",
    "helmum behongen, hildebordum,",
    "beorhtum byrnum, swa he bena w\u00e6s;",
    "alegdon \u00f0a tomiddes m\u00e6rne \u00feeoden",
    "h\u00e6le\u00f0 hiofende, hlaford leofne.",
    "Ongunnon \u00fea on beorge b\u00e6lfyra m\u00e6st",
    "wigend weccan; wudurec astah,",
    "sweart ofer swio\u00f0ole, swogende leg",
    "wope bewunden (windblond gel\u00e6g),",
    "o\u00f0\u00fe\u00e6t he \u00f0a banhus gebrocen h\u00e6fde,",
    "hat on hre\u00f0re. Higum unrote",
    "modceare m\u00e6ndon, mondryhtnes cwealm;",
    "swylce giomorgyd Geatisc meowle",
    "bundenheorde",
    "song sorgcearig swi\u00f0e geneahhe",
    "\u00fe\u00e6t hio hyre heofungdagas hearde ondrede,",
    "w\u00e6lfylla worn, werudes egesan,",
    "hyn\u00f0o ond h\u00e6ftnyd. Heofon rece swealg.",
    "Geworhton \u00f0a Wedra leode",
    "hleo on hoe, se w\u00e6s heah ond brad,",
    "w\u00e6gli\u00f0endum wide gesyne,",
    "ond betimbredon on tyn dagum",
    "beadurofes becn, bronda lafe",
    "wealle beworhton, swa hyt weor\u00f0licost",
    "foresnotre men findan mihton.",
    "Hi on beorg dydon beg ond siglu,",
    "eall swylce hyrsta, swylce on horde \u00e6r",
    "ni\u00f0hedige men genumen h\u00e6fdon,",
    "forleton eorla gestreon eor\u00f0an healdan,",
    "gold on greote, \u00fe\u00e6r hit nu gen lifa\u00f0",
    "eldum swa unnyt swa hit \u00e6ror w\u00e6s.",
    "\u00fea ymbe hl\u00e6w riodan hildediore,",
    "\u00e6\u00feelinga bearn, ealra twelfe,",
    "woldon ceare cwi\u00f0an ond kyning m\u00e6nan,",
    "wordgyd wrecan ond ymb wer sprecan;",
    "eahtodan eorlscipe ond his ellenweorc",
    "dugu\u00f0um demdon, swa hit gedefe bi\u00f0",
    "\u00fe\u00e6t mon his winedryhten wordum herge,",
    "ferh\u00f0um freoge, \u00feonne he for\u00f0 scile",
    "of lichaman l\u00e6ded weor\u00f0an.",
    "Swa begnornodon Geata leode",
    "hlafordes hryre, heor\u00f0geneatas,",
    "cw\u00e6don \u00fe\u00e6t he w\u00e6re wyruldcyninga",
    "manna mildust ond mon\u00f0w\u00e6rust,",
    "leodum li\u00f0ost ond lofgeornost."
  ],
  "title": "Beowulf (Old English version)",
  "year": ""
}